37	“İnsanca İş” Kavramı Özelinde Su Ürünleri Sektöründe İstihdam	"Çalışmada “insanca iş” kavramı özelinde Türkiye’de su ürünleri sektöründe istihdam konusu, mevcut veriler ışığında değerlendirilmektedir. İnsanca iş; insan onuruna yakışır çalışma koşullarında, iş sağlığı ve güvenliğine uygun, sosyal güvenlik imkanları ile sendika aracılığıyla temsil edilebilme olanaklarına sahip, zorla çalıştırma ve çocuk işçiliğinin olmadığı, yaptığı iş karşılığında hak ettiği ücreti alabilen, kısaca çalışmaya ilişkin temel hak ve ilkelerin hükümet, işçi ve işverenden oluşan üç taraflı uzlaşma içinde gerçekleştirilmesi olarak ifade edilmektedir. Aynı zamanda insanca işin dört temel unsurundan birisi istihdam yaratma olduğu bildirilmiştir. Gelişmiş toplumlarda su ürünleri tüketicileri artan bilinçle, tabaklarındaki balıkların yalnızca çevresel sürdürülebilirliği değil, insanca iş uygulamaları ile tutarlı bir şekilde üretilerek sofralarına gelmesini talep etmektedir.Balıkçılık ve su ürünleri yetiştiriciliği; tekne yapımı, liman, barınak ve rıhtımlarda yer alan onarım ve bakım atölyelerinde destek hizmetlerinin sağlanması gibi hasat öncesi faaliyetlerde içermektedir. Bu faaliyetler, hasat sonrası kadar çok işi kapsamamakla beraber, halen önemli bir işgücü oluşturmaktadır. Sektörde önümüzdeki yıllar için avcılık, işleme ve değerlendirme alanlarında istihdam bakımından belirsizlik gösterirken, su ürünleri yetiştiriciliğinde yeni potansiyel alanların üretime sunulması ve mevcut üretim alanlarının kapasite yükseltmeleriyle istihdam artışının olacağı düşünülmektedir."	Su Ürünleri Üretimi, İnsanca İş, Mavi Büyüme Girişimi, İstihdam
844	1-Benzil-3-Metilimidazolyum Hekzaflorofosfat’ın Asidik Ortamda C1010 Çeliğin Korozyonuna Etkisi	Bu çalışmada, C1010 çeliğin 1 M HCl çözeltisindeki korozyonuna 1-benzil-3-metilimidazolyum hekzaflorofosfat’ın inhibisyon etkinliği çalışılmıştır. Elektrokimyasal impedans spektroskopi (EIS) ve potansiyodinamik polarizasyon teknikleri kullanılmıştır. Potansiyodinamik polarizasyon sonuçları, anodik ve katodik akım yoğunluklarının inhibitör derişiminin artması ile azaldığını göstermiştir. EIS ölçümlerinden ise artan sıcaklıklarda dahi inhibisyon etkinliklerinin halen yüksek olduğu belirlenmiştir. İnhibitörün metal üzerindeki adsorpsiyon davranışı, Langmiur adsorpsiyon izotermine uymaktadır. Elde edilen tüm sonuçlar, kullanılan inhibitörün C1010 çeliğin asidik ortamdaki korozyonu üzerine %83,5 inhibisyon etkinliğine sahip olduğu göstermektedir.	Korozyon, C1010 çeliği, 1-benzil-3-metilimidazolyum hekzaflorofosfat
840	2 Boyutlu Metal Fotonik Kristallerin Asimetrik Özelliklerinin Optik Diyot Uygulaması için Araştırılması	Optik ve fotoniğin birleştirildiği mevcut araştırmalar, potansiyel teknolojik ve endüstriyel uygulamalar için ilginç optik ve elektronik özellikleri sahip olan yeni malzemeler sunmaktadır. Metaller zengin dispersiyon özelliklerine bağlı olarak birçok optik aykırılık gösterir ve görünür bölgeden terahertz frekansına kadar değişik alanlarda kullanılırlar. Bu çalışmada 2-D fotonik kristallerin asimetrik iletim özellikleri incelenmiştir. Çalışmada farklı geometrik ve optik parametrelerin geçirgenlik üzerindeki etkileri FDTD tabanlı MATLAB ve ücretsiz MEEP programı aracılığı ile araştırılmıştır. Farklı dalga boylarında elektromanyetik yayınımı kontrol etmek için gümüşten tasarlanmış özgün bir yapı kullanılmıştır. Simülasyon sonuçları gelen dalga ile aynı yönde iletilen elektromanyetik yayınım için TM modunda geçirgenlik katsayı değerlerini vermektedir. Çalışma sonucunda en iyi asimetrik geçirgenlik katsayı değerleri 0,75 (üstten gelen) ve 0,15 (alttan gelen) olarak elde edilmiştir.	2 Boyutlu fotonik kristal, Asimetrik geçiş, FDTD
476	2016-2018 YILLARI ARASINDA SEYAHAT SEKTÖRÜNE AİT İŞ KAZASI VERİLERİNİN DEĞERLENDİRİLMESİ	"Seyahat sektörü, turizm endüstrisi içerisinde yer alan emeğin yoğun olduğu önemli bir aktördür. Ayrıca küreselleşmenin etkisiyle ülkemizde son yıllarda oldukça hızlı bir değişim sürecine girmiştir. Bu süreç içerisinde tur operatörleri ve seyahat acenteleri önemli yer tutmaktadır. Her geçen yıl sektörde çalışan sayısı artmakta ve beraberinde de bazı riskleri getirmektedir. Belli dönemlerde mesai saatlerinin uzun olması, jetlag, ara dinlenme ya da hafta tatillerinin ihlal edilmesi, kayıt dışı istihdam gibi unsurlar iş kazası geçirme oranını ve uzun vadede meslek hastalıklarına yakalanma riskini arttırmaktadır. Bu nedenle seyahat sektöründe, iş kazası ve meslek hastalıkları dikkate alınması gereken bir husustur. Her ne kadar yaşanan iş kazaları diğer sektörlere nazaran az olsa da özel bir alandır. Çalışma kapsamında SGK verilerinden yararlanılarak, 2016 ve 2018 yılları arasında tur operatörleri ve seyahat acenteleri çalışanlarına ait kaza sıklık oranları belirlenmiş ve her geçen yıl arttığı tespit edilmiştir. İş Sağlığı ve Güvenliği Kanunu çalışanın sağlığını korumayı hedeflemektir. Dolayısıyla çalışmanın amacı; seyahat acentesi, tur operatörü veya diğer rezervasyon hizmetleri ile ilgili sektörel bir farkındalık yaratmak, bu alanda hizmet veren işyerlerine İSG ile ilgili denetim ve bunun yanında işveren bilinçlendirme eğitimlerinin düzenlenmesi gerekliliğini ortaya koymaktır."	: İş Sağlığı ve Güvenliği, Kaza Sıklık Oranı, SGK Verileri, Seyahat Acenteleri ve Tur Operatörleri, Kaza Ağırlık Oranı
373	24 Ocak 2020 Elazığ Depreminin Kuvvetli Yer Hareketi Verilerinin Değerlendirilmesi	24 Ocak 2020 tarihinde yerel saatle 20.55’te Elazığ-Sivrice (Türkiye) ilinde, merkez üssü Sivrice ilçesi, Çevrimtaş köyü olan ve yaklaşık 40 saniye kadar süren Mw6,8 büyüklüğünde deprem meydana gelmiştir. Deprem başta Elazığ ve Malatya olmak üzere, Adıyaman, Kahramanmaraş, Adana, Hatay, Osmaniye, Tunceli, Gaziantep, Şanlıurfa gibi birçok ilde hissedilerek paniğe yol açmıştır. Bu çalışma kapsamında Mw 6,8 Sivrice depremine ait yer hareketi kayıtları incelenmiştir. Yer hareketi parametresi Maksimum Yer İvmesi (PGA), 2014 Yeni Nesil Azalım İlişkileri (Next Generation Attenuation Relations)-Yer Hareketi Tahmin Denklemleri (YHTD) kullanılarak değerlendirilmiştir. Ayrıca yer hareketi parametreleri (MMI, PGA, Sa 0,2, Sa 1,0) dağılım haritaları oluşturularak, kaydedilmiş yer hareketi kayıtları ile karşılaştırılmıştır. Bunların yanısıra, öncü/artçı depremler incelenerek Doğu Anadolu Fay Zonu depremlerinin karakteristiği ortaya konmuştur. Ortaya çıkan enerji miktarı geçmiş büyük ölçekli depremler ile karşılaştırılmıştır.	24 Ocak 2020, Mw6.8 Elazığ-Sivrice depremi, Yer hareketi parametreleri
249	24 Ocak 2020 Sivrice (Elazığ) Depreminin Şartlı Olasılığının Değerlendirilmesi	"Bu çalışmada dört farklı istatistiksel dağılım modeli (Weibull, Rayleigh, üstel ve log-normal dağılım modelleri) uygulanarak 24 Ocak 2020 Sivrice (Elazığ) depreminin şartlı olasılığı hesaplanmıştır. Bu hesaplamalar için, bölgede 1900 yılı ile 2019 yılları arasında meydana gelmiş M?4,7 depremlerin tekrarlama periyotları kullanılmıştır. Modeller ile kullanılan veri arasındaki uyum ilişkisi üç farklı test kriteri (Olabilirlik değeri (lnL), Akaike ve Bayesian bilgi kriteri) ile değerlendirilirmiştir. Log-normal model, çalışma verisini en iyi temsil eden model olarak belirlenmiştir. Çalışma sonuçlarına göre Sivrice (Elazığ) depreminin şartlı olasılık değerleri (t=0 ve te=2 için); Log-normal modele göre %80, üstel modele göre %72, Weibull modele göre %70, Rayleigh modele göre %36 olarak hesaplanmıştır."	Sivrice (Elazığ) Depremi, Weibull, Rayleigh, Üstel, Log-normal
997	2-8 Yaş Arası Otizmli Çocukların Ebeveynlerinin İstanbul İlindeki Parklara İlişkin Görüş ve Önerileri	"Bu çalışmada otizmli çocukların parklarda yaşadıkları problemler incelenmiştir. Çalışma, İstanbul’da yaşayan ve 2-8 yaş aralığında olan otizmli çocukları kapsamaktadır. Araştırmada yöntem olarak üç ayrı çalışma yapılmıştır. Bunlar; literatür araştırması, otizm spektrum bozukluğu olan çocukların ebeveynleriyle görüşme yapılması ve veri analizlerinin yapılmasında kullanılan yöntem ve aşamalarının incelenmesi çalışmalarını içermektedir. Çalışma sonuçları alt tema başlıklarıyla ayrı ayrı değerlendirilmiştir. Parkların gerek projelendirme gerekse uygulama aşamasında çocuk oyun alanlarının niteliksel ve niceliksel açıdan uygun bir planlama anlayışı içerisinde oluşturulması gerekmektedir. Otizmli çocukların çok fazla ağır metallere maruz kalmasına yol açacak kauçuk, plastik ve metal gibi doğal olmayan aynı zamanda elektriklenmeye sebep olan malzemelerin parklardaki kullanım alanları mümkün olduğunca kısıtlanmalıdır."	Açık yeşil alanlar, parklar, engelli, otizm spektrum bozukluğu, İstanbul
76	3 Temmuz 2020 Tarihinde Sakarya İli Hendek İlçesinde Meydana Gelen Havai Fişek Fabrikası Patlamasının Sismik-Akustik Kayıtlar Kullanılarak İncelenmesi	03 Temmuz 2020 tarihinde Hendek ilçesi Yukarı Çalıca Mahallesi, Tepeaçma mevkinde faaliyet gösteren, Büyük Coşkunlar Piroteknik Kimya Sanayi Havai Fişek Oyuncak Pazarlama Tic. ve Ltd. Şti. isimli şirkete ait fabrikada art arda patlamalar meydana gelmiş, olayda 7 kişi vefat etmiştir. Yazılı ve görsel basından çıkan haberlerde, patlamaların 50 km çaplı bir alanda şiddetli bir şekilde hissedildiği ifade edilmektedir. Patlamalar sonucunda oluşan hava şoku ve krater gibi fiziksel etkilerin yanı sıra, yer kabuğunda deprem titreşimlerine benzer titreşimler de oluşturmakta, bu titreşimler deprem izleme istasyonları tarafından kaydedilmektedir. Bu titreşimler iki ana dalga fazından oluşmaktadır. Bunlardan birincisi sismik dalgalar, ikincisi ise akustik dalgalardır. Sismik dalgalardan patlamanın yeri ve oluş zamanları, akustik dalgalardan ise patlayıcının cinsi ve miktarı, kriz ortamı devam ederken ve olay yerine gidilmeden, dakikalar içerisinde belirlenebilmektedir. Bu bilgiler kaza veya terör saldırılarının araştırılmasında ve acil durum yönetiminde son derece önemlidir. Bu nedenle, patlamaların zamanlarının, oluş sebeplerinin ve büyüklüklerinin belirlenmesi için farklı mühendislik disiplinlerinin ortak çalışması gerekmektedir. Bu makalede, sismik kayıtlar kullanılarak patlamaların kronolojik olarak zamanları hesaplanmış, patlamalarda infilak eden piroteknik malzemelerin miktarları hesaplanmıştır. Patlamalar sonucu oluşan krater çaplarına göre de infilak eden piroteknik malzemelerin miktarları hesaplanmıştır. Son olarak çevre yerleşimlerdeki hasara bağlı olarak patlamayla oluşan hava şoku basıncı tahmin edilerek, infilak eden piroteknik malzemelerin miktarları hesaplanmıştır. Krater çapları ve hava şoku basıncına göre elde edilen sonuçlar ile, sismik-akustik kayıtlar kullanılarak hesaplanan miktarlar ile karşılaştırılmıştır. Tüm bu değerlendirmeler sonucunda infilak eden piroteknik malzemelerin patlama hızları hesaplanmıştır.	HAVAİ FİŞEK, PİROTEKNİK PATLAMA, SİSMİK-AKUSTİK KAYIT, PATLAYICI AĞIRLIĞI, PATLAMA HIZI, TNT
712	5.8 GHz adaptif güç yükselteci tasarımı	Bu çalışmada 5.8 GHz frekansı ile uyumlu adaptif Güç Yükselteç (GY) sistem tasarımı yapılmıştır. Sistem, GY, mikrodenetleyicili besleme (VDC) kontrol ünitesi, güç dedektörleri ve yönsel kuplörlerden oluşmaktadır. Çalışmada tasarımı yapılan sistem ile GY giriş gücü (Pgiriş) ve çıkış gücü (Pçıkış) anlık olarak okunmakta, değişen RF Pgiriş ve Pçıkış değerlerine göre GY’yi besleyecek VDC gerilimleri üretilmektedir. Adaptif sistem tasarımı, donanımsal tasarım ve yazılımsal tasarım olarak iki temel kısma ayrılmıştır. Sistem donanım alt yapısı, iki adet yönlü kuplör, iki adet RF güç dedektörü, R/2R sayısal analog dönüştürücü devresi, gerilim izleyici devresi, akım sensörü ve analog sayısal dönüştürücü devrelerinden meydana gelmektedir. Sistem yazılım alt yapısını oluşturan mikrodenetleyici ile sisteme adaptiflik özelliği kazandırılmıştır. Çalışmada GY’ye adaptiflik özelliği kazandıran tüm sistem elemanları ayrı ayrı tasarlanmıştır. Sistem yazılımının mikrodenetleyici ile yapılması maliyeti azaltmıştır. GY’ye adaptiflik özelliği kazandırmaktaki amaç, GY doğrusallık ve verim performansını kararlı hale getirmektir. Bu sebeple, çalışmada birisi 5 dB diğeri 10 dB olmak üzere farklı iki kazanç (G) değeri seçilmiştir. GY girişine gelmesi olası tüm Pgiriş değerleri için, GY G’sini seçilen değerlerde sabit tutacak VDC gerilimleri tasarlanan adaptif sistem tarafından üretilmektedir. GY G’sinin sabit tutulmasındaki amaç, GY’nin sabit VDC beslemesi ile oluşabilecek G bozulmasını kompanze etmek ve GY için doğrusallık kriteri olan P1dB noktasını ötelemektir. Adaptif sistem ile GY için G kontrolü ile beraber verim kontrolü de yapılmakta ve GY veriminin belirli bir değerin altına düşmesi önlenmektedir.	Adaptif Güç Yükselteci, 5.8 GHz, DC koşullar, Mikrodenetleyicili kazanç kontrolü, P1dB
450	A Control of SynRM using MPPT Algorithm and Effects of Advance Angle on Motor Performance	Solar-powered irrigation systems are quite important in terms of renewable energy usage. These systems consist of solar panel, boost converter, battery, battery charge management system, motor drive, motor and pump. The installation costs of system increase and the system reliability reduces due to the amount of equipment. Nowadays, low-voltage Permanent Magnet Synchronous Motors (PMSMs) are used to eliminate drawbacks of the boost converter. However, PMSMs have high cost because of the magnets. Synchronous Reluctance Motors (SynRMs) having lower cost than PMSMs can be used in these applications. The proposed system can be operated by using only the solar-panel, SynRM and drive without other devices. Thus, the system cost can be significantly reduced. In addition, durability of the system can be increased due to not using battery and magnets causing problems such as maintenance and low lifespan. A SynRM pump motor which can operate with a lower voltage level generated by the photovoltaic (PV) panel was designed in this paper. This motor has high efficiency because of no-copper losses of the rotor. Effects of advance angle on designed motor performance were analyzed and suitable advance angle was selected for the motor. Additionally, the designed SynRM was controlled by the MPPT algorithm.	AC Motors, energy conversion, energy efficiency, solar energy, advance angle
1001	A simple Technique for Preventing Vortex With Some Aspects of Flow under Inclined Sluice Gates	In this paper the effect of vortex formation upstream inclined sluice gate, discharge coefficient as well as predicted discharge equation have been studied for several gate openings (3,4&4.5) cm, five discharges and three different gate cases, vertical and inclined opposite flow direction in (30 and 45)° angles.It was found that there is no vortex at vertical sluice gate but observed at gate inclined opposite flow direction. There are tow corner vortices in high discharges and one central vortex in low discharges. The reduction of these vortices has been studied by vortex decay elements. The average discharge coefficient for vertical gate was 0.645 while these values reduced to 0.59 and 0.564 for gate inclined (30 and 45)° opposite flow direction respectively	vortex, sluice gate, hydraulic, discharge coefficient, vortices decay
199	Açık Deniz Rüzgar Türbinleri için Uygun Yer Seçim Kriterlerinin İrdelenmesi ve Kuzey Ege Kıyılarına Uygulanması	Rüzgar enerjisi insanoğlu tarafından, yaklaşık 2000 yıldır çeşitli amaçlarda kullanılmıştır. Rüzgar enerjisini mekanik enerjiye çeviren yel değirmenleriyle başlayan gelişim süreci, 21. yüzyılda açık deniz rüzgar türbinleriyle devam etmektedir. Bu çalışmada, açık deniz rüzgar türbinlerinin tasarım sürecinin en önemli basamağını oluşturan uygun yer seçim kriterleri detaylı şekilde incelenmiştir. Uygun yer seçiminde kullanılan yöntemler ve mühendislik çözümleri değerlendirilmiştir. Kuzey Ege kıyılarında bulunan Gökçeada, Bozcaada, Çanakkale ve Ayvacık bölgeleri için WAsP paket programı kullanılarak uygulama yapılmıştır. Rüzgar hızı ve potansiyeli, derinlik koşulları, yasak sahalar, deniz ulaşım ve kablo hatları türbin yerleşiminde belirleyici kriterler olarak kabul edilmiştir. Sonuç olarak Bozcaada ve Gökçeada kıyıları açık deniz rüzgar türbinleri için uygun alanlar olarak tespit edilmiştir.	Rüzgar enerjisi, Açık deniz rüzgar enerjisi, Açık deniz rüzgar türbinleri için uygun yer seçimi
834	AÇIK OCAKLARDA ÖRTÜ TABAKASI KAZISININ PATLATMA UYGULAMALARININ ÇEVRESEL ETKİLERİ ÜZERİNDEKİ ÖNEMİ	Bu çalışma, bir açık maden işletme sahasında yapılan örtü kazı işi sırasında gerçekleştirilen patlatma uygulamalarına ait titreşim ve hava şoku etkilerinin, çevrede ve özellikle ocakta örtü tabakası kazı alanına yakın bir konumda bulunan yeraltı nefeslik girişine ne derecede hasar vereceğini belirlemek üzere gerçekleştirilmiştir. Ancak, burada gerçekleştirilen atımlardan birisi gevşetilmiş fakat pasası nakledilmemiş bir basamak üzerinde yapılmıştır. Sahada yetkililerin belirlemiş olduğu patern ve patlayıcı miktarları ile gerçekleştirilen patlatmalarda, gevşetilmiş örtü tabakası nakli yapılmadan aynı basamakta uygulanan atımın titreşim açısından önemli ölçüde risk teşkil ettiği belirlenmiştir.	Patlatma, örtü tabakası, titreşim, hava şoku
392	Adanmış ve Gömülü GPU Sistemlerinin Kapsamlı Performans Karşılaştırması	Grafik işlem birimlerinin genel amaçlı kullanımı (GPGPU), grafik kartlarının güçlendikçe ve performansa yönelik hesaplamada yaygın kullanımları nedeniyle giderek önem kazanmaktadır. GPGPU'lar, iş istasyonu ve küme ortamlarındaki genel performans donanımıdır ve bu tür kurulumlardaki davranışları büyük ölçüde analiz edilir. Son zamanlarda, GPGPU hesaplamasında lider donanım ve yazılım satıcısı olan NVIDIA, GPGPU hesaplamayı enerji ve alanın sınırlı olduğu alanlarda daha uygulanabilir hale getirmek için daha fazla enerji tasarruflu gömülü GPGPU sistemleri, Jetson serisi, üretmeye başladı. Jetson sistemlerindeki GPU'ların mimarisi geleneksel adanmış masa üstü sistemlerde kullanılan grafik kartlarıyla aynı olsa da GPU ve sistemin ana bellek, CPU ve sabit disk gibi diğer bileşenleri arasındaki etkileşim geleneksel masaüstü çözümlerinden çok farklıdır. Jetson serisi gömülü çözümlerin yeteneklerini tam olarak anlamak için, bu makalede birçok farklı alandan birkaç uygulama çalıştırıyoruz ve bu uygulamaların performans özelliklerini hem gömülü hem de ayrık masaüstü grafik kartlarıyla karşılaştırıyoruz. Toplanan verileri analiz ettikten sonra, Jetson serisinin masaüstü GPU performansıyla karşılaştırılabilir performans sağlayabileceği belirli uygulama alanlarını ve program davranışlarını belirledik.	NVIDIA Jetson, Embedded GPGPU, CUDA
166	Adıyaman İlinin Yenilenebilir Enerji Potansiyelinin Belirlenmesi Üzerine Bir Değerlendirme	Öz: Artan enerji talebinin petrol, kömür, doğalgaz vb. fosil kökenli yakıtlardan karşılanması sonucunda doğal kaynaklar hızla3 tükenmektedir. Bu kaynaklara alternatif oluşturan yenilenebilir enerji kaynakları önemini giderek arttırmaktadır. Dahası,4 küresel enerji talebinin 2050 ve 2100 itibariyle yaklaşık 30 veya 46 TW olacağı tahmin edilmektedir. Yenilenebilir enerji5 kaynakları, fosil yakıtlı enerji kaynaklarının hızlı bir şekilde tükenmesi ile enerji noktasında alternatif oluşturmaktadır.6 Yenilenebilir enerjinin her geçen gün kullanımı ve önemi artmaktadır. Bu çalışmada, Adıyaman ilinin güneş enerjisi, rüzgâr7 enerjisi, jeotermal enerjisi, biyokütle enerjisi, hidroelektrik enerjisi, dalga ve hidrojen enerjisi gibi yenilenebilir enerji8 kaynakları bakımından potansiyeli araştırıldı. Araştırmada Bepa (Biyokütle Enerjisi Potansiyel Atlası) Yazılım Programı,9 TÜİK (Türkiye İstatistik Kurumu) verileri, Solar Med Yazılım programı kullanılmıştır. Bu çalışma neticesinde, Adıyaman10 ilinin yenilenebilir enerji kaynakları potansiyeli güneş, rüzgâr, hidroelektrik enerjisinden toplam 251.252 MW/yıl, biyogaz11 enerji potansiyelinden teorik olarak üretilebilecek yıllık elektrik enerjisi ise 1.330 MW/yıl olduğu tespit edilmiştir. Bunun12 sonucunda, Adıyaman ilinin yenilenebilir enerjiden bir yılda toplam 252.582 MW/yıl elektrik enerjisi üretebileceği13 bulunmuştur. Jeotermal, hidrojen ve dalga enerjilerinin bulunmadığı belirlenmiştir. Adıyaman ili için bulunan yenilenebilir14 enerji potansiyeli miktarı ve bu miktarından elde edilen elektrik enerjisi, yapılacak yatırımlar ve projelerle değerlendirilebilir.15 Bu noktada yenilenebilir enerji kaynakları kullanılarak ekonomiye katkı sağlanması amaçlanmıştır.	YENİLENEBİLİR, enerji, adıyaman
560	Afet Bölgelerinde Yeniden Yerleştirme ve İskân Politikaları: Doğubayazıt Depremi Örneği	Farklı afetlerden sonra yapılan yeniden yerleştirmeler, özellikle gelişmekte olan ülkelerin afet sonrası yeniden yapılanmalarında temel politika haline gelmiştir. Genellikle yeniden yerleştirmelerin, yerleri değiştirilen nüfus üzerinde olumsuz etkileri olmaktadır. Ancak, iyi planlanan ve iyi yönetilen bir iskân süreci, uzun vadede olumlu sonuçlar verebilir. Bu çalışmada, Doğubayazıt İlçesi ve dört köyünü etkileyen deprem afeti sonrasındaki yeniden yerleştirme süreci ile deprem afeti sonrasında geçen 15 yıllık bir süreç incelenerek, gelecekte olası afet riskini azaltmadaki rolü incelenmekte ve elde edilen sonuçlar değerlendirilmektedir. Bu araştırmayla, yeniden yapılanma sürecinde, yaygın olarak planlı bir yeniden yerleştirme politikası uygulandığı izlenmiş, deprem riski olan bölgelerde riskin azaltılmasında afet sonrası yeniden yerleştirme süreçlerinin ne kadar önemli olduğu ortaya çıkarılmış, kentsel alanlardaki yeniden yerleştirme uygulamalarının kırsal alanlardakilerden daha başarılı olduğu gözlenmiştir.	Afetler, İskân politikaları, Yeniden yerleştirme, Yer seçimi, Kentsel planlama, Doğubayazıt
1021	AFET RİSK YÖNETİMİNDE TRANSDİSİPLİNER YAKLAŞIM	"Hızlı nüfus artışı ile birlikte yerleşim yerlerindeki düzensiz ve plansız gelişmeler de afet zararlarını artırmaktadır. Afet zararlarının azaltılması ve afetlerin önlenmesi ancak çok disiplinli bir yaklaşımla uygulanacak afet risk yönetimi ile mümkün olabilecektir. Tehlikelerin ve risklerin belirlenmesi, arazi çalışmaları, tehlike ve risk haritalarının hazırlanması, farklı kökenli afetlere ilişkin erken uyarı sistemlerinin kurgulanması, önlem tekniklerinin ve önlem yapılarının belirlenmesi çoğunlukla mühendislik çalışması gerektirmektedir. Mühendislik temel alanı ve özellikle, Yer Bilimleri (Jeoloji Mühendisliği) ayrıca, Meteoroloji Mühendisliği, İnşaat Mühendisliği, Maden Mühendisliği, Jeofizik Mühendisliği, Çevre Mühendisliği gibi branşların yanı sıra, sosyal bilimler alanında, coğrafya, kamu yönetimi, antropoloji, sosyoloji, psikoloji vb. alanlardaki uzmanların da sürece katılmaları gerekmektedir. Afet risk yönetimi çalışmaları, sosyal boyutu ihmal edilen ve çok disiplinli yaklaşımdan yoksun Afet Risk Yönetimi süreçlerinin başarılı olamayacağını göstermektedir. Bu bağlamda, farklı afet türleri ve afet yönetiminin farklı evreleri için ileri seviyede teorik bilgi ve pratik beceriler kazanmış farklı alanlarda uzman ekiplerin sürece dahil edilmesi gerekmektedir. Son çalışmalar disiplinlerarası çalışmaların da bazı durumlarda yetersiz kaldığını, sürece akademinin yanı sıra; sivil toplum kuruluşlarının ve özel sektörün katılımının da sağlanması gerektiğini, afet risk yönetimi sürecinde transdisipliner yaklaşımların önemini vurgulamaktadır."	Afet Risk Yönetimi, Afet, Transdisipliner Yaklaşımlar
871	AFET SONRASI GEÇİCİ KONUTLAR İÇİN BİR KOOPERATİF OYUN TEORİSİ MODELİ	Türkiye, özellikle doğal afetlere karşı savunmasız olan ülkeler arasındadır. Tarih boyunca, Türkiye'nin bulunduğu coğrafyada birçok felaket meydana gelmiştir. Türkiye, kıtaları ve kültürleri birbirine bağlayan bir ülke olduğu biliniyor. Anadolu levhası üzerinden Avrasya, Afrika ve Arap levhalarını da içeren birçok tektonik levha arasında etkileşimler sağlar. Plakalar arasındaki etkileşimler, Türkiye'nin çoğunu kapsayan aktif sismik bölgeyi oluşturmaktadır. Bu yüksek deprem bölgelerinin bir sonucu olarak, Türkiye için deprem önemli bir doğal afet olmuştur. Çok sayıda bina, şiddetli depremlerin ardından çökmekte ve zarar görmektedir ve mağdurların ihtiyaçlarını karşılamak için barınmaları gerekmektedir. Bu süreçte geçici barınak, bu barınak ihtiyacını çözmek için kullanıyor, bu nedenle geçici dikkat gerektiren geçici konutlar. Ancak geçici konut talebinin sayısı konusunda bir sorun var çünkü ihtiyaç duyulan geçici konutlar hakkında belirli bir rakam söylemek mümkün değil. Bu çalışmada, bu problemi çözmek için oyun teorisi kullanılmıştır. Çalışmamız, kooperatif aralıklı oyun teorisinin belirsizlik altında tesis yeri oyunlarını kullanarak konut sorununu desteklemek için özel kuruluşlar arasında adil bir maliyet tahsisi tanımlamamıza yardımcı olduğunu göstermektedir.	Geçici Konut, Deprem, Kooperatif Oyun Teorisi, Belirsizlik
1032	Afetler Karşısında Toplum Dirençliliği	"Afetler günlük yaşamı alt üst eden, can ve mal kayıplarına yol açabilen, insan çevre arasındaki dengenin bozulmasına neden olan olaylardır. Doğal ya da teknolojik tehlike, risk ve kırılganlık ile birleştiğinde yıkıcı afetler meydana gelebilir. Son yıllarda, ekonomik, sosyolojik, çevresel ve fiziksel kırılganlıkların artmasıyla özellikle gelişmekte olan ülkelerde, afetler daha sık yaşanmaya başlamıştır. ISDR 2015 raporuna göre; dünyada afetlerden kaynaklanan maddi hasarın yıllık ortalama 314 milyar ABD dolarına ulaştığı tahmin edilmektedir. Son 10 yılda sadece meteorolojik kökenli afetlerin sayısı % 14 oranında artmıştır . Afetlerin olası etkilerini azaltmak; ancak başarılı bir afet risk yönetimi ve toplumun afetlere karşı direncinin artırılması ile mümkün olabilecektir. Toplumda afetlere karsı direnç az, zarar görebilirlilik /kırılganlık fazla ise, afet oluşumu ve afetlerin olası etkilerine maruz kalmak kaçınılmaz olur. Bu makalede afet dirençliliği kavramı irdelenmiş ve UNISDR tarafından gündeme getirilmiş olan HFA ve Sendai Eylem planları çerçevesinde, toplumda afetlere karşı direncin artırılması için yapılabilecek çalışmalar değerlendirilmiştir."	afet risk yönetimi, Hyogo Eylem Planı, Dirençlilik, Sendai Eylem Planı
131	AFWDroid: Android Kötücül Yazılım Tespitinde Derin Özellik Çıkarımı ve Ağırlıklandırma	Android kötücül yazılım tespiti, yaygın kullanıma sahip bir işletim sistemi için çözülmesi gereken oldukça kritik ve önemli bir sorundur. Geleneksel makine öğrenme teknikleri önce uygulamalardan birtakım özellikler çıkarmakta ve ardından kötü ve iyi niyetli uygulamaları ayırt etmek üzere sınıflandırıcılar oluşturmaktadır. Günümüzde mevcut çalışmaların çoğunda elde edilen özelliklerin ağırlıklandırması göz ardı edilmektedir. Bu sorunların üstesinden gelmek için bu çalışmada, sınıflandırmada kullanılacak özellik vektörlerindeki verilerin ağırlıklandırmasına dayalı yeni bir yazılım algılama metodu önerilmiştir. Bu amaç doğrultusunda ilk olarak, Android uygulama paketinden manifest dosyası okunmuştur. Dosya içerisinden aktiviteler, servisler, izinler gibi farklı özellikler çıkarılmış ve sınıflandırma için bu özellikler arasından seçim yapılmıştır. Seçim sonucunda elde edilen parametreler, derin sinir ağı modeli ile optimize edilmiştir. Yapılan çalışmalar neticesinde, özellik seçimi ve ağırlıklandırma sayesinde daha iyi performans değerlerininin yakalandığı, ağırlığa duyarlı sınıflandırıcılarda daha rekabetçi sonuçların alınabildiği gösterilmiştir.	Özellik Ağırlıklandırma, Kötücül Yazılım Tespiti, Makine öğrenmesi, yapay sinir ağları
238	Afyonkarahisar-Dinar Dombayova Kömür Sahasının Tektono- Stratigrafik İncelemesi, Saha İçindeki Linyit Depolarının Jeolojik Gelişimi ve Rezerv Olanakları	"Çalışma alanı, Afyonkarahisar iline bağlı Dinar ilçesinin yaklaşık 10 km kuzeydoğusunda bulunan ve Göller bölgesinin oluşumunu da kontrol eden horst-graben sistemi içerisinde yer almaktadır. Çalışılan alan; horst-graben sistemi ve normal-verev atımlı faylar tarafından şekillendirilmiştir. Çalışmaların yürütüldüğü Dombayova grabeni yaklaşık olarak 5 ile 7 km genişliğinde, 20 km uzunluğunda bir çöküntü bölgesidir. Dombayova grabeni; kenarlarda alüvyon yelpazeleri ve yamaç molozları gibi genellikle orta-iri taneli birimlerden, orta kısımlarda ise kenar birimlerle yanal-düşey geçişli, kiltaşı, silttaşı, kumtaşı, çamurtaşı ve çok pekişmemiş kırıntılı birimlerden oluşmaktadır. Çalışma alanındaki aktif tektonizma nedeniyle sahanın özellikle doğu kenarlarındaki birimlerde gözle görülebilen eğimlenmeler dikkat çekmektedir. Ayrıca bu durum, sondajlardan alınan karotlarda da gözlendiği üzere bazı alanlarda yer yer sıkı kıvrımlanmalara sebebiyet vermiştir. Bu süreç sahada normal faylanmaların oluşumu ile birlikte verev atımlı faylanmaların gelişimini de sağlamıştır. Dombayova grabeni; batı ve doğu kenarlarından, havza merkezine doğru eğimli olan normal ve verev atımlı faylarla temsil edilmektedir. Sondaj çalışmalarında gözlemlendiği üzere, havzadaki faylar mevcut birimlerin çok kısa mesafelerde farklı seviyelerde oluşmasına neden olmuştur. Benzer ötelenmelere linyit damarlarında da gözlenmiştir. Bu nedenle kömür korelasyonu ve damar modellenmesinde zorluklarla karşılaşılmıştır. Söz konusu grabende yapılan sondaj çalışmaları ile yaklaşık olarak 1,525 milyar ton (± 100 milyon ton) rezerve sahip Geç Pliyosen-Kuvarterner yaşlı çökellerin altında oluşmuş, Miyosen-Pliyosen yaşlı linyitlerin varlığı tespit edilmiştir. Sahadaki linyitlerin kalınlıkları havza kenarlarında birkaç cm’den başlayıp, havza merkezine doğru yer yer yüzlerce metre kalınlığa ulaşmaktadır. Yapılan laboratuvar analizleri neticesinde bu linyitlerin ortalama olarak 1783 kcal/kg alt ısıl değere, %40,57 nem, %18,97 kül, %27,65 uçucu madde, %12,81 sabit karbon, %0,73 külde kükürt ve %1,25 toplam kükürt değerlerine sahip olduğu tespit edilmiştir."	Dombayova grabeni, Normal ve verev atımlı faylanma, Linyit
443	Ag-Pt-W/TiO2 Katalizörünün SCR Aktivitesinin Araştırılması	Bu çalışmada gümüş (Ag)-platin (Pt)-tungsten (W) içeren katalizörün azot oksitlerin (NOx) seçici katalitik indirgenmesine (SCR) etkisi araştırılmıştır. Katalizör destek materyali olarak kordiyerit kullanılmış olup katalizör üretiminde daldırma yöntemi kullanılmıştır. Kaplamadan önce kordiyerit materyali %40’lık okzalik asit çözeltisiyle ön muamele işleminden geçirilmiş ve yüzey alanı arttırılarak kaplamaya hazır hale getirilmiştir. Kaplama işleminden sonra BET analizi ile katalizör karakterize edilmiştir. Sentezlenen katalizör ile ön muamele işleminden geçirilmeyen kordiyeritin yüzey alanı karşılaştırıldığında, katalizörün yüzey alanının yaklaşık olarak 60,76 kat fazla olduğu tespit edilmiştir. Ag-Pt-W/TiO2 katalizörünün aktivitesi 200 ile 270 °C sıcaklık aralığında, üç farklı akış hızında (40000 h-1, 50000 h-1, 60000 h-1) ve dört farklı motor yükünde (1 kW, 2 kW, 3 kW, 4 kW) araştırılmıştır. Katalitik aktivitenin sıcaklık artışına bağlı olarak arttığı fakat motor yükü artışına bağlı olarak azaldığı belirlenmiştir. Katalizörün en yüksek NOx dönüşüm oranı %86,1 olarak bulunmuştur ve bu değer 40000 h-1 akış hızında, 270 °C sıcaklıkta ve 4 kW motor yükünde elde edilmiştir.	Etanol, Katalizör, NOx, SCR
660	Ağ Elemanı Özelliklerinin Sayısal Model Sonuçları Üzerine Etkisinin Belirlenmesi	Gelişen teknolojiyle birlikte bilgisayar yazılımları, karmaşık mühendislik problemlerin çözümünde oldukça sık kullanılmaya başlanmıştır. Kullanılan bu yazılımlardan elde edilen sonuçların doğruluğunun test edilmesi için fiziksel model deneyleri yapılmakta ve elde edilen sonuçlar, sayısal model sonuçları ile karşılaştırılmaktadır. Sayısal model sonuçları üzerinde, ağ yapısı özellikleri, kullanılan türbülans modeli, iterasyon sayısı ve adımı büyüklüğü gibi parametrelerin etkili olduğu bilinmektedir. Bu çalışmada, eğrisel geniş başlıklı savak üzerinden geçen akımın sayısal modellemesinde farklı geometrik özelliklere sahip çözüm ağları tasarlanmıştır. Akımı idare eden temel denklemlerin çözümü, sonlu hacimler yöntemine dayalı ANSYS-Fluent yazılımıyla gerçekleştirilmiştir. Sayısal hesaplamalarda, Reynolds Ortalamalı Navier Stokes (RANS) denklemlerine dayalı çözüm yapan Renormalization Group k-? (RNG) türbülans modeli ve su-hava arakesitinin belirlenmesinde ise Akışkan Hacimleri Yöntemi kullanılmıştır. Sayısal olarak elde edilen su yüzü ve hız profilleri, deneysel sonuçlar ile karşılaştırılarak optimum çözüm ağının tipi ve boyutu belirlenmiştir. Ayrıca, hız profilleri üzerinde duvar yakını fonksiyonlarının etkileri araştırılmıştır. Deneysel ve farklı ağ yapıları kullanılarak elde edilen sayısal hız profillerinin karşılaştırılmasından, çok küçük elemanlardan oluşan hesaplama ağı yapısının sayısal model sonuçları üzerinde önemli ölçüde iyileştirme yapmadığı belirlenmiştir.	Akışkan hacimleri yöntemi, Ağ eleman boyutu, Duvar yakını fonksiyonu, Sayısal modelleme
1041	AĞAÇTAKİ KİRAZIN TESPİT EDİLMESİ	Bu çalışmada kiraz hasadı esnasında kiraz üreticilerinin yaşadıkları zorluklar incelenmiştir. Kiraz üreticilerinden edinilen bilgiler doğrultusunda görüntü işleme metodu ile kiraz üreticilerinin yaşadığı kirazın yerinin tespiti problemine çözüm getirilmiştir. Kiraz hasat zamanı çok kısa olan bir meyvedir. Ağaçların bulunduğu arazinin elverişsizliği nedeniyle, kiraz hasat işleminde insan gücünden çok tam mekanize otonom sistemlerin kullanılması üreticilerin hasat yapmalarını kolaylaştırabilir. Kiraz toplama işleminin detayları değerlendirildiğinde böyle bir otonom makinenin, kirazın tespit edilmesi, tespit edilen kirazın koordinatlarının belirlenmesi ve belirlenen koordinattan kirazın koparılması gibi üç ardışık problemi çözmesi gerektiği görülmüştür. Bu çalışmada bu problemlerden ilki olan kirazın tespit edilmesi ile ilgili bir uygulama görüntü işleme yöntemi ile tasarlanmıştır. Görüntü işleme işlemi için kontrolcü kartı olarak Raspberry Pi 3 kartı kullanılmış, yazılım kanadında ise C yazılım dili, QT Creator derleyicisi ve OpenCV kütüphanesinden yararlanılmıştır. Sonuç olarak, yüksek ters ışık olmadığı durumlarda ağaçta hasat edilecek olgunluğa ulaşan kirazın tespiti %100 başarı ile sağlanmıştır. Ancak yüksek ters ışık olduğu durumlarda sistem kiraz olduğundan daha koyu gördüğünden dolayı tespit edememiştir.	Kiraz Toplama, Akıllı Kiraz toplama makinesi, görüntü işleme
164	Ağır Metal Gideriminde Grafen Uygulamaları Adsorpsiyon Teknolojisi	Dünyada artan nüfus talepleri aşırı üretim ve tüketimi doğurmuştur. Bu durum endüstriyelleşmenin hızla gelişmesine ve beraberinde endüstriyel atıksuların içeriklerinin değişmesine neden olmaktadır. Endüstriyel üretimlerde, su rezervlerinin tüketimi sonrası toksik atık su oluşmakta ve bu suların doğaya verilmesi ekosistemde ciddi bir tehdit oluşturmaktadır. Bu amaçla verimli bir şekilde atıksuların geri kazanılması veya doğayı tehdit etmeyecek şekilde arıtılarak deşarj edilmesi oldukça önemlidir. Endüstriyel atıksuların arıtılmasında araştırma aşamasında olan konulardan biri ağır metal gideriminde karbon bazlı nanomalzeme olan grafen ve türevlerinin kullanılmasıdır. Adsorpsiyon teknolojisinde grafen uygulamalarının artmasıyla birlikte ağır metal içeriği yüksek atıksularda nano yapılı adsorban üretiminin araştırmacılar tarafından umut verici olduğu bildirilmiştir. Grafen nanomalzemesinin yüksek iletkenlik ve geniş yüzey alanına sahip olması gibi çeşitli fiziksel ve kimyasal özelliklerinden dolayı farklı materyallerle işlevselleştirilerek nanokompozit ve biyo-nanokompozit adsorbanlar sentezlenmeye başlanmıştır. Bu makalede son yıllarda adsorpsiyon teknolojisindeki grafen uygulamaları incelenmiş ve literatürde yer alan nanokompozit adsorbanların adsorpsiyon kapasiteleri değerlendirilmiştir.	Adsoprsiyon, Grafen Oksit, Ağır Metal Giderimi, Nanokompozit
643	AĞIRLIKLI ARTIK YÖNTEMLERİN SINIR TABAKA PROBLEMLERİNE UYGULANMASI	Falkner-Skan denklemi, akışkan içerisindeki bir levha üzerinde gelişen sınır tabaka akışını ifade eden üçüncü dereceden non-lineer bir sınır değer problemidir. Denklemin, baskın non-lineer bir yapıya sahip olması, başlangıç koşullarına yüksek derecede hassas olması ve yarı sonsuz bir tanım kümesine sahip olması dolayısı ile birçok araştırmacının ilgisini çekmiştir.Bu çalışmada, ağırlıklı artık bir yöntem kullanılarak Falkner-Skan denklemi yaklaşık olarak çözülmüştür. Artıklar en küçük kareler tekniği kullanılarak minimize edilmiştir. Sunulan prosedür sınır tabaka problemlerinin çözümü için oldukça basit ve kullanışlıdır. Çalışmanın ana amacı uygulanan yöntemin başarısını ortaya koymaktır. Sadece bir bilinmeyen ile en basit yaklaşımın bile sınır tabakasındaki hız profili için oldukça doğru sonuçlar verdiğini gözlemlenmiş ve ek olarak, bilinmeyen katsayı sayısı artırılarak istenen herhangi bir doğrulukla daha iyi sonuçlar elde edilebilmiştir. Ayrıca, bu yöntem tüm alan için geçerli olan analitik çözümler sunmaktadır.	Sınır Tabaka Problemleri, Falkner ve Skan Denklemi, Ağırlıklı Artık Yöntemler, En Küçük Kareler Yöntemi, Nonlineer Diferansiyel Denklemler
156	Ağırlıklı Hiyerarşi Sürecinin (AHS) Coğrafi Bilgi Sistemleri (CBS) Destekli Planlama Çalışmalarında Kullanımı	Yer seçimi, kaynak tahsisi gibi mekânsal sorunların ortaya konulması ve çözümünde hem çok büyük miktarda bilgi kullanılmakta, hem de bu verilerin sürece dahil edildiği farklı kriterler uygulanmaktadır. Bu kararların üretilmesinde Coğrafi Bilgi Sistemleri (CBS) teknolojileri, bir araç olarak planlama çalışmalarında, çok kriterli analizlerin yapımında sıklıkla tercih edilmektedir. Çok kriterli karar verme (ÇKKV) olarak anılan bu süreçlerde kullanılan AHS bu yöntemler arasında en sık tercih edilenlerden biridir ve karar verme süreçlerini barındıran farklı alanlarda kullanılmaktadır. Diğer kullanım alanları hariç tutularak bu çalışmada CBS destekli planlama çalışmalarına odaklanılmıştır. Mekânsal sorunların çözümlerinde çok miktarda bilginin çok farklı kriterlere göre değerlendirilmesi gerekmektedir. Bu değerlendirme sürecinde bir çok kriterli karar verme yöntemi olan analitik hiyerarşi süreci, coğrafi bilgi sistemleri ile entegre olarak kullanıldığında, çalışma sonucunda hedeflenen alternatif sonuçların seçimi hem kolaylaşmaktadır hem de daha doğru olmaktadır. Bu çalışmada analitik hiyerarşi sürecinin nasıl işlediği ve 9 farklı çalışmada kullanım alanları, kriterleri ve çıktıları üzerinden analitik hiyerarşi sürecinin coğrafi bilgi sistemleri destekli planlama çalışmalarındaki kullanımı incelenmiştir. AHS’nin CBS destekli planlama çalışmalarında kullanımını anlamaya yönelik olarak bir inceleme yapılmıştır. İnceleme sonucunda AHS’nin planlamada kentsel ve bölgesel ölçekte tesis yer seçimi, rota planlaması, işlev kararları, zemin değerlendirmesi gibi farklı alanlarda karar verici olan plancıya oldukça yardımcı olduğu görülmüştür. Öte yandan incelenen makalelerde AHS metodu için ya manuel hesaplamaların ya da CBS’den ayrı bir yazılımın kullanıldığı saptanmıştır. Bu durum, AHS’nin CBS destekli planlama çalışmalarında daha faydalı kullanımı için CBS yazılımlarına entegre bir AHS modülünün tasarlanmasının olumlu olacağını göstermiştir. Bunun yanında gelişen ileri teknolojinin yardımı ile yapay zeka ve makine öğrenmesi ile planlama kararlarının daha verimli üretebileceği öngörülmektedir. Yığın veri ile plancılara yardımcı çok fazla verinin kullanılarak sonuç kararlar üretilerek süreç oldukça kısalabilmektedir. Sonuç olarak insan yaşamında yerleşime ilişkin oldukça önemli konuların karar verilmesinde CBS, AHS ve yapay zekâ yöntemlerinin entegre olarak kullanımı zaman ve maliyet sorunlarını ortadan kaldırıp daha uygun sonuçların elde edilmesini sağlayabilir.	analitik hiyerarşi süreci, AHS, coğrafi bilgi sistemleri, CBS, planlama çalışmaları
495	AHP, COPRAS ve Tamsayılı Programlama Entegrasyonu ile Demiryolu Araçlarında Bakım Planlaması	Lojistik sektöründe Demiryolu taşımacılığının güvenli, kesintisiz ve verimli olarak sağlanması, müşteri beklentilerinin zamanında ve tam olarak karşılanması amacıyla araç bakımlarının zamanında yaptırılması, hazır bulunurluklarının sağlanması şarttır. Bakım faaliyetleri genel olarak maliyetli ve kısıtlı kaynaklar altında yapılan işlemlerden oluşmaktadır. İşletmelerin bakım ihtiyaçlarının tam olarak karşılanması ancak sistematik ve etkin bakım planlama modellerinin kullanılması ile mümkün olmaktadır. Demiryolu araçlarının üretim ve bakım maliyetlerinin düşünüldüğünden çok daha yüksek olması, araçların kullanım ömürlerinin 70-80 yıla kadar uzaması, olası kazaların sonuçlarının düşünülenden daha çok zararlar vermesi demiryolu araçlarının bakımının önemini ortaya çıkarmaktadır. Tüm bunların yanı sıra demiryolu işletmelerinin de bakım konusundaki tutumlarını etkileyen birçok unsur bulunmaktadır. İşletme politikası, bütçe kısıtları, kısa ve orta vadeli taşıma planları, müşteri beklentileri bu unsurların başında gelmektedir. Tüm bu sorunlar ve kısıtlar altında, bir demiryolu tren işletmecisinin bakım optimizasyonu için sahip olduğu yük vagonlarının kritiklik seviyeleri AHP-COPRAS kombinasyonu ile belirlenmiş ve bu vagonlar için bir yıllık bakım planı tam sayılı programlama modeli ile elde edilmiştir. Bu birlikteliğin oluşturduğu çözüm sayesinde işletmenin taşıma faaliyetlerini minimum düzeyde etkileyecek bir yıllık revizyon bakım planı oluşturulmuştur.	Raylı Sistemler, Demiryolu Araçları, Bakım Planlaması, AHP, COPRAS
424	AISI 1040 çeliğinin tornalama-frezeleme ile işlenmesinde yüzey pürüzlülüğünün genetik algoritma yöntemi ile optimizasyonu	"Bu çalışmada Taguchi deney tasarım metodu kullanılarak AISI1040 malzemesinin ortagonal ve teğetsel tornalama-frezeleme yöntemleri ile işlenmesinde kesme parametrelerinin yüzey pürüzlülüğü üzerindeki etkileri incelenmiştir. Deneysel çalışmalarda işleme parametreleri olarak; işlem, kesici takım devri, iş parçası devri, talaş derinliği ve eksenel ilerleme parametreleri seçilmiştir. Deneysel çalışma sonuçları Minitab15 paket programı kullanılarak S/N oranlarına dönüştürülüp optimum kesme parametreleri belirlenmiştir. ANOVA varyans analizi ile de istatistiksel olarak analiz edilmiştir. Yanıt yüzey yöntemi ile yüzey pürüzlülüğünün kesme parametrelerine bağlı olarak matematiksel modeli oluşturulmuştur. Ayrıca genetik algoritma yöntemi kullanılarak minimum yüzey pürüzlülüğü için en uygun kesme parametre değerleri belirlenmiştir. Sonuç olarak, deneysel çalışmalar, istatistiksel analiz ve optimizasyon işlemlerinde teğetsel tornalama-frezeleme işleminin yüzey pürüzlülüğünü azalttığı belirlenmiştir. Genetik algoritma yöntemi, S/N oranları ve matematiksel modelden elde edilen minimum yüzey pürüzlülüğü değerlerinin birbirine çok yakın olduğu tespit edilmiştir."	Tornalama-frezeleme, yüzey pürüzlülüğü, taguchi metodu, genetik algoritma
937	AISI 4140 Çelik Yüzeyinde Termoreaktif Difüzyon Yöntemiyle Elde Edilen TiC Kaplamasının Mikroyapı Özelliklerinin İncelenmesi	Bu çalışmada AISI 4140 çeliğinin yüzeyi ferro-titanyum (FeTi) tozuyla kaplanmıştır. Kaplamalar, üç farklı sıcaklıkta (900 °C, 1000 °C ve 1100 °C) ve üç farklı sürede (1 saat, 2 saat ve 3) paket sementasyon yöntemiyle bir termo-reaktif difüzyon (TRD) işlemi kullanılarak gerçekleştirmiştir. Kaplamaların yapısal ve mekanik özellikleri karşılaştırılmıştır. Bu amaçla, oluşan fazların tipleri, mikroyapıları , mikro sertlikleri incelenmiştir. XRD analizi sonucunda kaplama tabakalarında ?-Fe ve TiC fazları tespit edildi. . Kaplamaların kalınlığı 3.04–11.70 ?m ve sertlik 1089–2335 HV değerleri elde edildi. Kaplamaların Ti içeren faz bileşenleri, artan kaplama sıcaklıkları ile arttı.	Kaplama, mikroyapı, termoreaktif difüzyon
981	Aktif karbon, kil ve zeolit ile Malatya tekstil fabrikalarında kullanılan tekstil boyalarının adsorpsiyonu	Buçalışmada, adsorban madde olarak, aktif karbon (Dew11Zn5), ham kil ve zeolitkullanılmıştır. Dew11Zn5 aktif karbonu, atık kayısıdan ZnCl2 ilekimyasal aktivasyonla hazırlanmıştır. Hekimhan-Malatya ham kil ve zeolitörnekleri bu çalışmada diğer adsorban maddeler olarak kullanılmıştır.Deneylerde kullanılan Aktif karbon (Dew11Zn5), ham kil ve zeolitin, BET yüzeyalanı, gözenek hacmi, ortalama gözenek çapı gibi gözenek özellikleri, N2adsorpsiyon izotermini temel alan t-plot methodu ile karakterize edilmiştir.Dew11Zn5, kil ve zeolitin BET yüzey alanı sırasıyla 1060, 7.61 ve 1.84 m2 /golarak tespit edilmiştir. Malatya tekstil işletmelerinde kullanılan 23 farklıboya adsorplanan madde olarak seçilmiştir. Deneyler oda sıcaklığında 25oC ve 1, 3, 12 ve 24 st’te gerçekleştirilmiştir. DB2RN boyasının zeolit üzerineadsorpsiyon kinetiğinin incelenmesinde yalancı ikinci mertebe kinetik modelikullanılmıştır. Kinetik sonuçlar, DB2RN boyasının sulu çözeltiden zeolitüzerine adsorpsiyonunun yalancı ikinci mertebe modele uyumlu olarakgerçekleştiğini göstermektedir. Ayrıca, DB2RN boyasının zeolit üzerineadsorpsiyon tipi, 500 mg/L boya konsantrasyonu için fiziksel adsorpsiyon, 1000mg/L boya konsantrasyonu için kimyasal adsorpsiyon olduğu tespit edilmiştir.Adsorpsiyon mekanizmasının açıkça değerlendirilmesi için intrapartikül difüzyonmodeli kullanılmıştır. İntrapartikül difüzyon modeli sonuçları, yalnızcapartikül içine difüzyonun hız kontrol basamağı olmadığı aynı zamanda sınırtabaka difüzyonunun da adsorpsiyon hızını kontrol edebildiğini göstermektedir.	Aktif karbon, zeolit, kil, adsorpsiyon, tekstil boyası
247	Akut Şok ve Kronik Stresler Karşısında Kentsel Dayanıklılık & Sürdürülebilir Dayanıklılık Yaklaşımı	"Kentlerin; çözülmesi gereken meseleleri halletmesi, gelişimi önünde engel oluşturan bariyerleri aşması ve sorun temelli riskleri yönetmesi sürdürülebilir gelişimi için çok önemlidir. Ne ile baş etmek zorunda olduğunu bilen ve ne ye karşı dayanıklı olması gerektiğini öngören kentler, geleceklerini tercihleri doğrultusunda şekillendirip, olması gerektiği gibi yönlendirebilir. Afet tehlikeleri (doğa olayları ve iklim değişikliği kaynaklı vb.) ile birlikte; sorumsuz kentleşmenin getirdiği sonuçlar (doğal kaynakların bilinçsizce tüketilmesi, enerji kullanımı, karbon emisyon vb.), kalkınma önünde engel oluşturan sosyoekonomik ve kültürel stresler (yoksulluk, eşitsizlik, adaletsizlik, güvenlik, gelir azalması vb.) ve çevre ile ilgili problemler (çevresel degredasyon, kirlilik, biyoçeşitliliğin azalması, ekosistem kaynak azalması vb.) kentleri baskılayan önemli sorunların ana başlıklarından sadece bazılarıdır. Bu sorunlardan kenti tehdit eden, beklenen ancak tam zamanı belli olmayan, aniden gelişen ve öngörülemeyen sorunlar akut şok, kentin dokusunu zayıflatan ve süreçte hala çözüm bulunamayan sorunlar kronik stress olarak adlandırılır. Deprem, salgın hastalık, siber sadırı vb. sorunlar akut şoklara örnek iken, trafik, beyin göçü, işsizlik, kıtlık, su sıkıntısı vb. sorunlar kentlerin karşı karşıya olduğu kronik streslere örnektir. Bu sorunlar kentleri geleceğe taşımanın önünde büyük bir tehdittir. Kentler sürdürülebilir gelişimi için; sorunları karşısında kentsel dayanıklılığını inşa etmek zorundadır. “Kentsel Dayanıklılık” kent bileşenlerinin, sektörlerin, sistemlerin ve kent paydaşlarının, mevcut ve olası akut şok & kronik stresler ile baş edebilme gücü ve kapasitesi olup, sürdürülebilir gelişimi için kentlerin oluşturduğu savunma mekanizmasıdır. Değişen, farklılaşan, güçlenen, çeşitlenen, beklenen ve öngörülemeyen küresel ve yerel sorunlar karşısında; dayanıklı olma, hayatta kalma, çabuk toparlanma, etkilerini absorbe etme, getirdiği değişimlere adapte olabilme, normal şartlara gelişerek dönebilme ve gerektiğinde dönüşebilme yeteneğinin kent bütününe yani kent paydaşlarına, kent bileşenlerine, kentsel sektörler ve sistemlere kazandırılması kentsel dayanıklılık için çok önemlidir. Kentlerin gelecekte ne ile ne zaman karşılaşacağını bilmek imkânsızdır. Akut şoklar ve kronik stresler karşısında daha güçlü, iyi korunan, güvenli, yaşanabilir ve sürdürülebilir bir kent; sürdürülebilir dayanıklılık yaklaşımı çerçevesinde kent bütününe kentsel dayanıklılık yeteneğinin kazandırılması ile mümkün kılınabilir. Sürdürülebilir Dayanıklılık Yaklaşımının kent bütününe entegre edilmesinin yollarından biri “Kentsel Dayanıklılık Ofis’inin kurulmasıdır."	Kentsel sorunlar, akut şok, kronik stres, dayanıklılık, kentsel dayanıklılık, sürdürülebilir dayanıklılık
547	Al-7075 Malzemenin CNC Frezelenmesinde İşlem Parametrelerinin Yüzey Pürüzlülüğüne ve Kesme Enerjisine Etkisinin Optimizasyonu	Bu çalışmada, CNC frezeleme prosesinde 7075 serisi alüminyum malzemenin kuru ortam şartlarında yüzey pürüzlülüğü ve kesme enerjisi için en uygun işlem parametrelerinin Taguchi yöntemi kullanılarak belirlenmesi amaçlanmıştır. İşlem parametreleri ilerleme hızı, kesme hızı ve kesme derinliği olarak belirlenmiş olup bu parametrelerin yüzey pürüzlülüğüne, şebeke üzerinden çekilen akım miktarına ve tüketilen enerji üzerindeki etkileri incelenmiştir. Sonuçta optimum işlem parametreleri belirlenmiş ve sonuçlar grafiklerle analiz edilmiştir. Yüzey pürüzlülüğüne en çok etki eden parametre ilerleme hızı iken, şebekeden çekilen akıma en çok etki eden parametrenin kesme derinliği olduğu gözlemlenmiştir. Deneyler sonucunda en iyi yüzey pürüzlülük değeri 0,39 µm, en düşük akım değeri 0,9 A olarak bulunmuştur. Ayrıca, belirlenen akım miktarı ve işlem süresi göz önüne alınarak tüketilen en düşük enerji miktarı 7089,28 J olarak hesaplanmıştır.	Frezeleme işlemi, Taguchi metodu, Kesme parametreleri, Yüzey pürüzlülüğü, Enerji
687	Alternatif bir yöntemle üretilen demir tanesinin karakterizasyonu	Bu çalışmada, Elazığ-Keban-Yukarı Çakmak bölgesinde bulunan Hun Madencilik’ten temin edilen ve zenginleştirildikten sonra %67,29 Fe içeren konsantre ve redükleyici olarak da, karbonize edildikten sonra %94,68 C içeren çay tesis atıkları kullanılarak bir mikrodalga fırında demir tanesi üretimi gerçekleştirildi. 45 µm tane boyutuna sahip konsantre baziklik oranı 1,2 olacak şekilde ayarlandıktan sonra, stokiyometrik oranın 2 katı kadar karbonize ürünle karıştırılıp, soğukta sertleştirilmiş kompozit pelet üretildi. Kurutulduktan sonra soğukta sertleştirilmiş peletler için gerekli mukavemet ve porozite değerine sahip olan kompozit peletler mutfak tipi bir mikrodalga fırında 20 dakika redüksiyon işlemine tabi tutulduktan sonra metal spektrometre cihazında yapılan analizinde %96,6 Fe, %2,4 C, %0,42 Si içerdiği tespit edilmiştir. Elde edilen demir tanesinin cüruftan çok rahat bir şekilde ayrılabildiği görüldü. Mikroyapı incelemeleri sonucu elde edilen ürünün, beyaz dökme demir özelliklerine benzer özellikler gösterdiği görülmüştür.	kompozit pelet, demir tanesi, manyetit, karbonize çay tesis atığı, mikrodalga redüksiyonu, kompozit pelet, demir tanesi
444	Alternatif FML Kompozitler için Titanyum ve Elyaf/Epoksi Ara Yüzey Dayanımının İncelenmesi	Elyaf takviyeli polimer kompozit yapılar, hafifliğin yanı sıra yüksek mukavemete sahip olup nem, korozyon gibi çevresel etmenlere karşı direnç gösterirler ancak ani darbe yüklerine karşı zayıf ve kırılgandır. Bu yüzden araştırmacılar özellikle uzay-havacılık ve savunma sanayi alanları için elyaf ve metal malzemeleri bir arada lamine ederek FML (Fiber Metal Laminate) kompozitleri geliştirmişlerdir. FML kompozitler elyaf ve metallerin avantajlarını bir araya getirirken dezavantajlarını ise elimine etmektedir. Fakat elyaf ve metal katmanların ara yüzey dayanımının tespiti FML kompozitin etkinliği üzerinde önemli rol oynamaktadır. Bu çalışmada metal olarak TiGR2 serisi titanyum ve elyaf olarak ±45º oryantasyonlu karbon ve cam kullanılarak ASTM D 5868 standardına göre üretilen kompozitlerin ara yüzey dayanımları araştırılmıştır. Vakum torbalama yöntemi ile üretilen elyaf kompozitlerde kullanılan epoksi matris malzemesi metal yüzeylerin yapıştırılmasında da kullanılmıştır.	Elyaf metal katmanlı kompozit (FML), Titanyum, Ara yüzey dayanımı, Tek bindirmeli kayma testi
810	Altın Nanoparçacıkların Gözenekli Silisyumun Optik Özellikleri Üzerine Etkileri	Gözenekli Silisyum (PS), uygun maliyeti, üstünelektro-optik özellikleri sebebiyle son yıllarda sensör uygulamaları için ciddiaraştırma konusu haline gelmiştir. Altın nanoparçacıklar görünür ve kızılötesispektrumda gösterdiği mükemmel optik özellikleri sayesinde son yıllardabiyolojik ve kimyasal sensör uygulamalarında kullanılmaktadır. Bu çalışmada,altın nanoparçacıkların (AuNP) gözenekli Silisyumun optik özellikleri üzerineetkisi ve buna bağlı olarak nemlilik sensörü olarak kullanılabilirliğiaraştırılmıştır. Altın nanoparçacıkların lazer ablasyon yöntemiyle üretimigerçekleştirilmiş, distile su içerisinde üretilen altın nanoparçacıklar,elektrokimyasal aşındırma yöntemiyle üretilen gözenekli silisyuma döndürmelikaplama yöntemi ile kaplanmıştır. Elde edilen yapıların Fouirer TransformInfrared Spektrofotometre (FTIR) ve farklı nemlilik oranlarında foto-luminesansspektrumları incelenmiştir. AuNP’ların farklı nemlilik değerlerinde alınanfoto-luminesans şiddetini arttırdığı gözlenmiştir. Elde edilen sonuçlar AuNP-PSyapıların nemlilik sensörü olarak kullanılabileceğini gösterilmiştir.	Altın Nanoparçacıklar, Foto-luminesans, Gözenekli Silisyum, Lazer Ablasyon, Nemlilik Sensörü
625	ALUMİNA BİLEŞİKLERİ ESASLI ÇİMENTO ÖĞÜTME YARDIMCILARININ HAZIRLANMASI	Çimento öğütme bilyalı değirmende gerçekleştirildiğinde, öğütmenin verimliliği tanelerin elektrostatik olaylar sonucu topaklanmasıyla azalır. Bu nedenle, çeşitli öğütme yardımcıları kullanılarak aglomerasyonun önlenmesi için birçok teknik geliştirilmiştir. Bu çalışmada, mineral öğütme için, suda çözünür bir alüminat bileşiği içeren öğütme yardımcısı bileşimi ve bu öğütme yardımcısının kullanıldığı bir öğütme yöntemi açıklanmıştır. Alüminat esaslı bileşiklere dayanan öğütme yardımcıları sadece yüksek öğütme verimliliğine sahip olmakla kalmaz, aynı zamanda inorganik malzemeler oldukları için termal olarak kararlıdırlar. DEG ve TIPA gibi organik maddelere dayanan geleneksel öğütme yardımcıları ile karşılaştırıldığında, katı içerik yarıda olsa bile, öğütme verimliliği benzerdir ve bu nedenle maliyet yarıya indirilebilir.	Çimento, Öğütme yardımcısı, Alumina bileşiği, Elektrostatik
808	Alüminyum Ana Yapıl Fonksiyonel Derecelendirilmiş Al3Ti Takviyeli Kompozitlerin Abrasif Aşınma Davranışlarının Taguchi Yaklaşımı İle İncelenmesi	Bu çalışmada alüminyum ana yapılı fonksiyonelderecelendirilmiş Al3Ti takviyeli kompozitlerin abrasif aşınmadavranışlarının araştırılması amaçlanmıştır. Aşınma testleri Pin-On-Disk test yöntemiile yapılmıştır ve testlerinde Taguchi deneysel yöntemi kullanılmıştır. Aşınma parametreleriolarak takviye oranı, matris tipi, aşındırıcı zımpara tipi, yük, yol ve hız faktörleriseçilmiş ve faktörler bört ve iki seviyeli olarak belirlenmiştir. Deney reçeteleriL16(2244) ortogonal serisine göre hazırlanmıştır. Sonuçlarartan yük, hız ve yol bağılı olarak kompozitlerin aşınma oranlarının arttığınıve matris ilave edilen Al3Ti partikülleri ile kompozitllerin aşınmamiktarlarının azaldığını göstermiştir. Aşınma üzerine en etkili faktörünaşındırıcı zımpara tipinin olduğu ve onu takviye oranı faktörünün izlediği tespitedilmiştir.	Abrasif aşınma, Al3Ti, Fonksiyonel derecelendirilmiş kompozit, Taguchi tekniği
477	AMELİYATHANELERDE İŞ SAĞLIĞI VE GÜVENLİĞİ AÇISINDAN RİSK POTANSİYELLERİNİN İRDELENMESİ VE AYDINLATMA KOŞULLARININ ÇALIŞANLARIN GÖRSEL DİKKAT DÜZEYİ ÜZERİNDEKİ ETKİSİNİN İNCELENMESİ	"İş sağlığı, çalışanların bedensel, sosyal ve ruhsal olarak sağlıklı olmalarını sağlamak gerek çalışma koşullarını gerekse kullanılan araçları insan sağlığına daha uygun hale getirmek; çalışanları çalışma alanından kaynaklanan zararlı etkilerden korumak ve çalışanlar arasında uyumlu çalışmayı sağlamak için yapılan tüm çalışmaları kapsar. Tüm çalışma ortamlarında olası risklere karşı çalışanları korumak temel yaklaşımdır. Ameliyathaneler de çalışanlar için belli risklerin olduğu çalışma alanlarıdır. Ameliyathanelerde daha uzun süre ve vardiyalı çalışan anestezi çalışanları için bu risk daha yüksektir. Bu çalışmada, ameliyathanedeki aydınlatma koşullarının, çalışanların görsel ve sürdürülebilir dikkat düzeyi üzerindeki etkisinin tespiti amaçlanmıştır. Uygulama kapsamında, periyodik sağlık muayenelerinde herhangi bir sağlık problemi bulunmayan, yaşları 20 ile 47 arasında değişkenlik gösteren 38 i erkek ve 27 si kadın olmak üzere toplam 65 kişiden oluşan bir çalışma grubu oluşturulmuştur. Çalışma grubundaki kişilerin her birine farklı zamanlarda sırasıyla 1000, 500, 250, 100 ve 50 lux düzeylerinde 25 soruluk görsel dikkat testi uygulanmış ve her bir katılımcının, her aydınlatma koşulunda vermiş oldukları doğru ve yanlış cevap sayıları elde edilmiştir. Ayrıca çalışma grubundaki kişilerin her birine 100 lux seviyesine 8 saatlik bir periyotta maruz bırakılarak, bu süreçte sırasıyla 1., 2., 4. ve 8. saatlerin sonunda görsel dikkat testi uygulandı ve sonuçlar kaydedildi. Analizler, IBM SPSS Statistics 25.0 programı kullanılarak gerçekleştirildi. Yaş artışının görsel dikkat üzerinde aydınlatma düzeyi ile bağlantılı olarak olumsuz etkisi için bir anlamlılık gözlemlenmişken, cinsiyet faktörü için herhangi bir anlamlılık saptanamamıştır. Aydınlatma düzeyinin görsel dikkat üzerindeki olumsuz etkisi 250 lux ve altındaki seviyelerde anlamlılık göstermişken, 500 ve 1000 lux seviyelerinde bir anlamlılık tespit edilememiştir. Maruziyet süresinin incelenen her dilimde görsel dikkat üzerinde olumsuz etkisi adına bir anlamlılık görülmektedir. Görsel dikkat düzeyinin yapılan işin başarısı ile doğrudan bir ilişkisi mevcuttur. Aydınlatma düzeyinin 250 lux ve altındaki seviyelerde görsel dikkat üzerinde olumsuz etkisi anlamlı bulunmuş ve maruziyet süresi arttıkça bu anlamlılık daha da kesinlik kazanmıştır. Başta anestezi ekibi olmak üzere ameliyathane ortamında uzun süre bulunanların dikkat düzeyi ameliyathanede gelişebilecek iş kazaları ve komplikasyonları etkileyebilir."	Ameliyathane, Anestezi, Aydınlatma, Dikkat düzeyi, Görsel dikkat, İş sağlığı, İş kazası
250	Analitik Hiyerarşi Süreci ve Veri Önişleme Yoluyla Türkiye’nin Güç Sistemi Portföyünün Planlanması	Bu çalışmada amaç, enerji konusunda dışa bağımlı bir ülke olan Türkiye’nin 2020-2039 yılları arasında ihtiyaç duyacağı elektrik enerjisini karşılayabilecek bir yatırım planı sunmaktır. Elektrik enerjisi üretimi için stratejik yatırım planı sürdürülebilir arz güvenliğinin sağlanması açısından kritik öneme sahiptir. Yatırım planının oluşturulması aşamasında çok kriterli karar verme yöntemlerinden Analitik Hiyerarşi Süreci (AHS) kullanılmıştır. Model oluşturulurken uygulanan bir dizi veri önişleme tekniği sayesinde AHS’nin öznellik yaklaşımı büyük ölçüde ortadan kaldırılarak görece daha nesnel sonuçların elde edilmesi sağlanmıştır. Çalışmaya özgünlük kazandıracak şekilde kullanılan veri önişleme teknikleri ve AHS yöntemiyle Türkiye Cumhuriyeti Enerji ve Tabii Kaynaklar Bakanlığı’nın (ETKB) stratejik hedefleri doğrultusunda bir portföy senaryosu ortaya konmuştur. Araştırma elde edilen portföy senaryosuyla ETKB’nin hedeflerini destekleyecek nitelikte bulgular ortaya koymaktadır. Buna göre, artan ihtiyacı karşılarken kullanılan enerji kaynaklarına göre elektrik üretiminde kömürün %10,6, doğal gazın %3, hidroelektrik kullanımının ise %4,3 azalacağı, rüzgârın %1,68, güneşin %4,34 ve jeotermal kullanımının da %2,98 artacağı öngörülmüştür. Sonuç olarak, yapılan planlama dışa bağımlılık oranını, fosil yakıt kullanım oranını ve emisyon değerlerini düşürürken, yenilenebilir enerji kaynaklarının kullanımını, istihdam potansiyelini ve arz güvenliğini arttırmaktadır. Bu araştırmanın sonuçları ETKB’nin 20 yıllık stratejik planında yer alan hedeflerin tutarlı olduğunu göstermesi açısından büyük önem arz etmektedir.	Sürdürülebilir enerji planlaması, Enerji verimliliği, Karar teorisi, Veri önişleme, Analitik hiyerarşi süreci
845	Analysis of Cryotherapy Treatment of Verruca by Machine Learning	There are several patient- and verruca-specific factors that determine treatment response to cryotherapy. A comprehensive analysis of these factors necessitates the use of a systematic and rational approach. The present study uses machine learning algorithms to analyze the clinical patient- and verruca-specific factors that affect the success of cryotherapy treatment. Machine learning algorithms were applied to the cryotherapy dataset. The best results in the prediction of treatment response to cryotherapy were achieved through the C&R Tree classification method, with a 96% accuracy rate, followed by the C5.0 Tree, CHAID Tree and the adjusted J48 Decision Tree algorithms, respectively. The C&R Tree classification method revealed that the most significant factors that affected treatment response in verrucae, in the order of importance, were the time to the first session, the patient’s age, the type of verruca, the number of verrucae and the region of the verruca. We believe that by identifying factors that affect treatment success and investigating the relations between variables, machine learning approaches can guide clinical treatment decisions for the more effective management of verruca treatment, which represent an important social and economic burden in public health.	CRISP-DM, cryotherapy dataset, machine learning
861	Analysis of plate heat exchanger operating parameters by Taguchi Method	In this study, the heat recovery performance of aplate heat exchanger, which provides air to air heat transfer was investigated.For the experimental set-up, a waste heat recovery device was designed and aheat exchanger was placed in it. Three different operating parameters wereselected as fresh and exhaust air inlet temperatures and airflow rates. Threelevels for each parameter were determined. The effects of changing parameterson the thermal effectiveness were analyzed by the Taguchi method. L9(33)orthogonal array was used in performing experiments. Results indicate thathigher effectiveness can be obtained at low fresh air inlet temperature, lowairflow rate, and high exhaust air inlet temperature. In this way, the optimumprocess parameter combination was revealed. Then, ANOVA was applied in order todetect the significance order of each parameter. The results show that the mostimportant parameter among the others is the airflow rate. Moreover, the confirmationtest was performed in order to obtain the optimum parameter combination. Theexperimental and predicted values are compatible with each other. Thisexperimental study approves that the Taguchi method can be used in improvingthe exchanger performance.	Taguchi method, Plate heat exchanger, Cellulosic, Air to air heat recovery, Thermal effectiveness
386	Analyzing of Usage Effect of the Distribution Functions for SMDO Algorithm via Benchmark Function with Matlab Toolbox	This paper presents solution comparisons of benchmark functions by using stochastic multi-parameters divergence (SMDO) method with using different distribution functions. Using benchmark functions is an important method in measuring the effectiveness of algorithms. Because benchmark functions are used by all algorithm producers while trying their algorithms and this provides a good tool for the others to compare their algorithms with similar procedures. Benchmark functions is used in this paper for the main purpose of analyzing randomization process. It is known that distribution functions take place a vital role in getting random numbers. These random numbers are used in stochastic methods through specifying step size. It is believed that a suitable random number generation can support the search processes of algorithms. In this study the effects of distribution functions on benchmark functions are analyzed. For this purpose, a program is developed with MATLAB. The comparisons via the help of this program is shown in tabular form. The results are analyzed from the viewpoint of whether developing the randomization process makes contribution to problem solving power of algorithms. In this study SMDO algorithm is analyzed with different distribution functions by using different benchmark functions. In addition, in the study, a useful friend-friendly Matlab toolbox is proposed in which SMDO algorithm can be tested over different benchmark functions according to different distribution functions. (https://www.mathworks.com/matlabcentral/fileexchange/75044-smdo-with-distribution-function-for-benchmarking)	SMDO, optimization, stochastic, benchmark functions
732	Android Cihazların Adli Bilişim Analizlerinde Parola Tespitine Bağlı Yeni Süreç Tanımlama Modelinin Geliştirilmesi	Android işletim sistemin mobil işletim sistemi pazarına hâkim olması ile Android cihazlardan veri toplama yöntemi, mobil adli bilişim teknolojisi üzerine yapılan araştırmaların odak noktası olmuştur. Bununla birlikte, Android işletim sistemi sürümlerinin sürekli güncellenmesi ve güvenlik teknolojilerinin devreye alınması nedeniyle, mevcut veri toplama yöntemleri yeni Android mobil cihazları desteklememektedir. Bu sorunu çözmek için Android akıllı telefonların donanım ve yazılım güncelleme protokollerinin analizi ile özel kurtarma görüntüleri yüklemeye dayanan yeni adli kopya alma yöntemleri geliştirilmelidir. Ancak bu yöntemlerin yeni riskleri de beraberinde getirdiği bilinmeli ve işlemler sırasında gerekli önlemlerin alınması gerekmektedir. Bu çalışmada daha önce geliştirilen adli bilişim inceleme süreçlerine katkı yapabilmek için yeni bir süreç tanımlama modeli geliştirilmiştir. Bu amaçla mobil cihazların üzerindeki ekran izlerinden desen ve pin tespitine yönelik çalışmalar ile ilişkili yeni bir süreç model önerisi sunulmuştur. Geliştirilen model ile adli bilişim analizlerinin elde etme aşamasında şifreli olduğu için adli kopyası alınamayan mobil cihazların şifre ve pin tespitini mevcut yöntemlerin dışında tespit edilmesi amaçlanmıştır. Ayrıca çalışmanın analiz aşamasında ortaya çıkan şifrelenmiş verilerin şifrelerinin çözülmesine katkı sağlayacağı düşünülmektedir.	Dijital kanıt, adli soruşturma modelleri, mobil cihazlar, mobil adli bilişim, android cihazlar, mobil ekran izleri, şifre tespiti
597	Android İşletim Sisteminde Kötücül Yazılım Tespit Sistemleri	Günümüzde bilgisayarların erişilemez olduğu durumlarda mobil cihazlar bilgiye erişmek için önemli bir araç haline gelmiştir. Akıllı mobil cihazlar birçok farklı alanda farklı amaçlarla kullanılmaktadır. Sosyal ağlar gibi internete sürekli bağlılık gerektiren uygulamalarda önemli bir büyüme olduğundan bu durum internet trafiğini olumsuz etkilemiştir ve potansiyel ağ tıkanıklığına neden olmuştur. Bu popülerlik akıllı mobil cihazları kötücül yazılımların hedefi haline getirmiştir. Statista firmasının 2018’in ikinci çeyreğinde yapmış olduğu araştırmaya göre 2009 yılı ile 2018 yılları arasında dünya çapında satılan akıllı telefonların %88’i Android işletim sistemine sahip cihazlardır (Statista, 2018). Android, Google tarafından geliştirilen Linux tabanlı açık kaynak bir işletim sistemidir. Android izin tabanlı bir güvenlik mekanizmasına sahiptir. Android işletim sisteminin izin tabanlı güvenlik mekanizmasına sahip olması ve Google tarafından yeterli bir güvenlik taramasının olmaması bu işletim sistemini kötücül yazılım geliştiricilerin hedefi haline getirmiştir. Kötücül yazılımları tespit ederek kullanıcıları kötücül yazılımlardan korumak amacıyla literatürde birçok çalışma yapılmıştır. Bu çalışmada, Android yazılım mimarisi hakkında temel bilgilere yer verildikten sonra Android işletim sisteminde kötücül yazılım tespit ve koruma yöntemlerinden bahsedilip ardından literatürde yer alan çalışmalar incelenerek yapılan çalışmaların başarımları değerlendirilmiştir. İncelenen çalışmalar arasında kötücül yazılım tespitinde en yüksek başarı oranına sahip olan çalışmanın %98,32 ile Wang ve diğerleri (2015) tarafından hibrid analiz yöntemi kullanılarak geliştirilen sisteme ait olduğu gözlenmiştir.	Android İşletim Sistemi, Android izin, kötü niyetli yazılım tespiti, uygulama güvenliği, mobil cihazlar, akıllı cihaz
780	Anodizasyon ve Elektriksel Boşalma Plazma Oksidasyon Yüzey İşlemlerinin Ti6Al4V Alaşımının Aşınma Direncine Etkisi	Günümüzde titanyum ve alaşımları yüksek biyouyumluluk ve düşük elastisite modülüne sahip olmaları nedeniyle çeşitli implantların üretiminde kullanılmaktadır. Titanyum ve alaşımlarının dezavantajlarından biri, yüksek sürtünme katsayısı ve düşük aşınma dayanımına sahip olmalarıdır. Bu dezavantajı gidermek için titanyum ve alaşımlarının yüzeylerine bir takım işlemler uygulanarak başta aşınma direnci olmak üzere yüzey özelliklerinin iyileşmesi sağlanabilmektedir. Bu çalışmada, yük taşıyan implant üretiminde kullanılan Ti6Al4V (Grade 5) taban malzemesi plazma oksitleme ve anodik oksitleme (anodizasyon) işlemlerine tabi tutulmuştur. İki farklı oksitleme işleminden elde edilen yüzeyler sertlik, yüzey pürüzlülüğü, ıslanabilirlik ve aşınma direnci açısından işlemsiz malzeme ile karşılaştırılmıştır. Bu testlerin gerçekleştirilmesi için XRD, SEM, AFM, Mikro sertlik cihazı, Temas açısı ölçüm cihazı ve Doğrusal aşınma cihazı kullanılmıştır. Çalışma sonucunda sertlik değeri işlemsiz malzemeye göre plazma oksitleme için %116 ve anodik oksitleme için %36 artış göstermiştir. Yüzey pürüzlülüğü incelendiğinde, plazma oksitleme işleminin yüzey pürüzlülüğünde %11 artış ve anodik oksitleme işleminin %33 düşüşe sebep olduğu görülmüştür. Temas açısı değerleri işlemsiz malzeme için 48,31° iken plazma oksitleme işlemi sonrası 73,34° ve anodik oksitleme işlemi sonrası 85,36° olmuştur. Ayrıca her iki oksitleme işlemi sonrası işlemsiz malzemeye nazaran tribolojik özelliklerin iyileştiği gözlemlenmiştir.	Ti6Al4V, Anodizasyon, Plazma oksidasyon, Aşınma, Sertlik
314	Antalya Kruvaziyer Liman Projesinin Yer Seçim Kriterleri ve Sorumlu Turizm Açısından Değerlendirilmesi	Dünyanın en önemli turizm merkezlerinden biri olarak görülen Antalya, 2019 yılı itibariyle $ 9.2 milyarla Türkiye’nin genel turizm gelirlerine en fazla katkıda bulunan il olmuştur. Deniz, kum ve güneş avantajıyla otelcilik turizminde öne çıkan Antalya ili aslında hem Akdeniz’deki konumu ve hem de sahip olduğu doğal, tarihi ve kültürel zenginlikleriyle kruvaziyer turizmi açısından da büyük bir potansiyel barındırmaktadır. Ancak kruvaziyer liman altyapı eksiklikleri, tutundurma faaliyetlerinin yetersizliği ve son dönemlerde yaşanan artan güvenlik kaygısı gibi çeşitli olumsuzluklar Antalya ilinin diğer Akdeniz ülkesi destinasyonlarına kıyasla kruvaziyer turizminden hak ettiği payı alamadığı gözlemlenmektedir. Diğer taraftan 2007 yılında T.C. Kültür ve Turizm Bakanlığı tarafından açıklanan turizm stratejileri kapsamında turizmin çeşitlendirilmesi ve turizm gelirlerinin arttırılması amacıyla Antalya’da kruvaziyer liman yapılması gündeme gelmiştir. 2017 ve 2018 yılları arasında Antalya Büyük Şehir Belediyesi tarafından kruvaziyer liman projesinin hayata geçirilmesine yönelik önemli adımlar atılmaya çalışılsa da özellikle liman yer seçimine yönelik yerel halk ve çeşitli sivil toplum kuruluşları tarafından eleştirilmiştir. Bu çalışma en son gündeme gelen Antalya kruvaziyer liman projesini liman yer seçim kriterleri ve sorumlu turizm çerçevesinde değerlendirmektedir. Antalya kruvaziyer liman projesinin, kentin ve yerel halkın yaşam kalitesini bozmayacak ve gelecek nesilleri tehdit etmiyecek bir şekilde yapılaştırılması koşuluyla, hem Tükiye’nin hem de Antalya ilinin ekonomik, sosyal ve kültürel çıkarları açısından büyük bir fırsat sunmaktadır.	Antalya kruvaziyer limanı, deniz turizmi, sorumlu turizm, Akdeniz, turizm gelirleri
73	Application of IOS/Android Rapid Evaluation of Post-Earthquake Damages in Masonry Buildings	One of the most important factors for the life to return to normal after devastating earthquakes is conducting reliable damage assessments, which have quantitative rules that do not vary from person to person. As a result of healthy damage assessment, the housing problem can be mitigated, the economic burden of allowances spent for the destruction of the buildings with redundant destruction order will be eliminated, and the loss of life to occur in aftershocks can be prevented. At this stage, the first post-earthquake damage assessments rise in importance. Rapid and scientific conduction of damage assessments is an important part of the modern post-earthquake disaster management. Masonry building is the leading structure where earthquake damages occur. The possibility of damage to such structures with no engineering services is more likely. Damage assessment forms are used in the first damage assessment procedures. Damages can be assessed more rapidly and scientifically with the help of these forms. In this study, the ready-to-use form used for the earthquake damage assessment procedure for the masonry buildings was moved to the web base, and the data to be obtained at the site were transferred to the database via tablets and smart phones. Storing earthquake damages in a memory system will contribute to the studies on earthquakes and the future earthquake regulations. As the data transferred to the web base will be accessible for different people, it will provide savings in terms of both time and staff. A php-based web interface was developed for the study due to its flexibility, speed and secure structure, and MySQL was preferred as the database. In this study, sampling was conducted for four masonry buildings with different damage levels caused by the October 23, 2011 earthquake in Van, an easternmost province of the Republic of Turkey. Damage assessment procedures will be completed as soon as possible thanks to this study.	Masonry earthquake damage, earthquake damage, web-based rapid evaluation
676	Araç Parçalarının MEMS Manyetometre Sensör Çıktısına Etkisi	Birçok Akıllı Ulaşım Sistemi (AUS) için araçların yön bilgisinin hassasiyeti oldukça önemlidir. GPS- tabanlı konumlandırma ve yön tahmini neredeyse bütün ulaşım sistemlerinde yaygın olarak kullanılmaktadır. Fakat şehir merkezlerindeki çevresel etmenler nedeniyle GPS sinyali algılamasında tutarsızlıklar meydana gelmektedir. Mobil cihazlarda bulunan jiroskop, ivme ölçer, manyetometre gibi Mikroelektromekaniksel Sistem (MEMS) sensörleri, taşıt dinamiği ölçümlerinde oldukça güçlü bir potansiyele sahip olmak ile birlikte taşıtlarda yön tahmini ile ilgili çalışmalar yapabilmek için de oldukça elverişlidir. Akıllı mobil cihazlardaki manyetometre sensörleri, hassas yön tahmini yapabilmek için kullanışlı duruma getirilebilirler. Fakat manyetometre sensörü tarafından ölçülen manyetik alan verisi, taşıtın ferromanyetik parçaları nedeni ile ciddi şekilde deforme olmaktadır. Bu çalışmada, hata parametreleri saptanarak hassas olarak taşıt yön tahmininin nümerik olarak elde edilebileceği ortaya konmuştur. Hata parametreleri matematiksel bir modele dönüştürülerek etki eden hatalar ham sensör verisinden elimine edilmiştir. Simülasyon sonuçlarına göre modelin ürettiği maksimum hata %3.4’tür.	Taşıt yön tahmini, Manyetometre, Ferromanyetik nesne, MEMS sensör, Akıllı ulaşım sistemleri
965	Araç Rotalamada Karbon Ayakizi ve Endüstriyel Bir Uygulama	Çoğu firmada lojistik ağı bulunmakta ve beraberinde bir karbon ayak izi meydana gelmektedir. Taşıma araçlarının bu ağ çerçevesinde uygun bir şekilde rotalanması ve düşük bir karbon ayak izinin sağlanması sürdürülebilirlik açısından bir gerekliliktir. Bu çalışmada, bir firmanın personel servislerinin rotalama problemi ele alınmıştır ve toplam CO2 salınımı azaltılmaya çalışılmıştır. Yaygın çözüm yöntemlerinden biri olan tasarruf algoritmasının uygulaması, karbon ayak izinin Tier-1 yaklaşımı ile hesaplanması vasıtasıyla gerçekleştirilmiştir. Uygulama sonucunda önerilen rota ile belirlenen firmada CO2 salınımı % 24,7 ve maliyet unsurunda ise % 24,5 oranında azalma meydana gelmiştir.	Araç Rotalama Problemi, Karbon Ayak İzi, Tasarruf Algoritması, Tier Yaklaşımı
86	Arazi Kullanımının Zamansal Ve Mekânsal Değişimi: Nazilli İlçesi Örneği	"Günümüzde, hızlı nüfus artışı ve çarpık yapılaşma sonucunda, plansız kentleşme giderek artan bir ivme kazanmaktadır. Plansız kentleşmenin önlenmesinde, alan kullanımlarının mevcut durumunun zamansal ve mekânsal olarak belirlenerek değerlendirilmesi büyük önem taşımaktadır. Çalışmayı uygulamanın en uygun ve gerçekçi yollarından birisi ise uydu görüntüleri kullanılarak yapılan arazi değişim izleme tekniklerini kullanmaktır. Bu çalışmada, Aydın İli Nazilli İlçesi’nde (yaklaşık olarak 2919 ha alanda) Coğrafi Bilgi Sistemleri kullanılarak, uydu görüntüleri incelenmiş ve arazi örtüsü/alan kullanımının (AÖ/AK) mekânsal ve zamansal değişimi belirlenmiştir. İlçenin 2004 ve 2019 yıllarına ait Google Earth uydu görüntüleri kullanılarak, ArcGIS 10.5 programı aracılığıyla manuel sınıflandırma yapılmış, beş ana AÖ/AK sınıfı oluşturulmuş ve sayısallaştırma yapılmıştır. Elde edilen veriler karşılaştırılarak, ilçe merkezinin 15 yıllık süreçteki arazi örtüsü/alan kullanımının(AÖ/AK) değişimi tespit edilmiştir. Sonuçlara göre; 2004 yılında tarımsal alanlar 1643,80 ha alana sahipken, 2019 yılında bu alanlar 1243,96 ha olarak hesaplanmıştır. 2004 yılında 1060,11 ha olan sanayi ve yerleşim alanları, 2019 yılında 1347,59 ha’a çıkmıştır. Alandaki aktif ve pasif yeşil alanın toplam miktarı 2004 yılında 215,06 ha iken 2019 yılında 327,40 ha’a yükselmiştir. Araştırmada, kullanım alan miktarlarının değişim nedenleri irdelenerek, önerilerde bulunulmuştur."	Alan kullanımı, arazi örtüsü, coğrafi bilgi sistemleri, Nazilli, peyzaj değişimi, uzaktan algılama
30	"Ardışık Pik Analizi Yöntemi ile Baraj Sistemlerinde Bir İnceleme; Biçmekaya Barajı Örneği"	Barajlar, canlı hayatının en önemli ihtiyacı olan suyun toplanmasının, depolanmasının yanı sıra enerji ihtiyacının karşılanmasında etkin rolü mevcuttur. Toprak, kil, ampirik yöntemlerle yapılan birçok baraj ve gölet tipleri vardır. Sulama ve enerji ihtiyacının karşılanması için genellikle inşa edilen yapay barajlar vadiyi kapatan esas yapı, işletme tesisleri ve yardımcı tesislerden oluşur. Çalışmamız, 2014 yılında Tunceli İli Pertek İlçesine yakın noktada inşaata başlanıp, 2017 yılında faaliyete giren Biçmekaya Barajı baz alınarak yapıldı. 2019 ile 2020 yılları ekim ve mart ayları olarak en fazla, nisan ve eylül ayları olarak en az altışar aylık akarsu mevcut akım değerleri baz alınarak planimetre ile hacmin belirlenmesi için ardışık pik analizi yöntemi ile hacim- verim ilişkisinden aktif hacim hesabı ve gerekli formüller yardımıyla da ölü hacim hesabı yapıldı. .Daha sonra gelmesi muhtemel taşkın debisi göz önüne alınarak rezervuarda taşkın ötelemesi yapıldı ve taşkın üst kotu bulundu. Hava payı da hesaba katılarak gölet üst kret kotu bulundu. Böylelikle ortalama yıllık yağışın en fazla olduğu ve en az olduğu aylarda hacimsel değişim saptanmaya çalışıldı.	Baraj sistemleri, Ardışık pik analizi, Biçmekaya
473	ARIMA modeli kullanılarak Türkiye’deki iklim sıcaklıklarının geleceğe yönelik tahminlenmesi	Son yıllarda küresel ısınma tüm dünyanın en önemli sorunlarından birisi olmuştur. Hemen hemen tüm ülkeler küresel ısınma ile ilgili birçok tedbir almaya çalışmaktadırlar. Çalışmada açık erişimli internet sitesinden (Kaggle) alınan 1777 Şubat ile 2013 Eylül ayları arasında toplam 2840 aya ait ortalama aylık sıcaklık verileri kullanılmıştır. Kullanılan veri setinin varyans ve ortalama değere ait grafiklerin birbirine benzerlik göstermesinden dolayı verinin durağan bir yapıya sahip olduğu belirlenerek ARIMA modelinin kullanılması uygun bulunmuştur. ARIMA modelinin parametreleri ızgara arama ve Akaike bilgi ölçütü kullanılarak optimize edilmiştir. Optimize edilen parametreler kullanılarak ARIMA modeli üzerinde eğitim gerçekleştirilmiştir. Elde edilen ARIMA modeli statik ve dinamik olmak üzere iki tahmin yöntemi kullanılmıştır. ARIMA modelinin Determinasyon katsayısı (R2) performans değerlendirme ölçütüne göre dinamik değerlendirmede %96,68 ve statik değerlendirme de ise %97,19 doğruluk oranı elde edilmiştir.	ARIMA, zaman serileri, iklim sıcaklık değişimi, yapay zekâ
540	Arslanlı (Seyitömer/Türkiye) sahası bitümlü kayaçlarında karbonat minerali oluşturan elementlerin davranışları ve organik madde ile ilişkileri	Bu çalışmada Orta-ÜstMiyosen yaşlı Seyitömer Formasyonuna aitincelenen 13 adet bitümlü kayaç (bitümlü şeyl ve bitümlü marn) numuneleriArslanlı (Seyitömer/Kütahya) bölgesinde, yüzeyden yaklaşık 30 cm’lik bölümçıkarıldıktan sonra havalandırılmayan bölümünden alındı. Karbonat minerallerinin hakim olduğu bitümlü kayaç grubu bitümlümarnlardır. Bitümlü kayaçlarda karbonat minerallerinin bileşimlerine giren Ca, Mg, Mn, ve Sr elementleri yaygın olarak Kalsit veAragonit (CaCO3), Stronsiyanit (SrCO3), Dolomit (CaMg(CO3)2,Magnezit (MgCO3) ve Rodokrozit (MnCO3) gibi karbonat minerallerinioluştururlar. Ars-2,9a ve 14 nolu bitümlü örneklerde Ca ve Sr elementlerininbelirgin bir şekilde yüksek olması özellikle Aragonit (CaCO3)mineralinin yüksekliğine işaret etmektedir. Ars-6 ve Ars-13 numaralı örneklerdeCa ve Sr elementleri kısmen düşük değerlerde iken Mn ve Mg elementlerininnispeten yüksek olmaları bu örneklerin kısmen daha killi kayaçlar olduğunaişaret eder. İncelediğimiz bitümlü kayaçlardaki karbonat minerallerinindağılımları ölçülü stratigrafik kesitin tabanından Ars-9 numaralı örneğe kadarsu koşullarının kısmen daha oksijenli olduğunu gösterir. Buradan kesitin üstbölümündeki Ars-14 numaralı örneğe doğru su koşulları kısmen nötr ve asidikşartlara doğru değişir. Ars-14 numunesi su koşullarının tekrar oksijenlediğine,bu noktadan üste doğru su koşullarının tekrar nötr şartlara değiştiğine işaretetmektedir. Bitümlü kayaçlarda Ca, Mg, Sr elementleriyle %TOC arasında pozitif korelasyon ilişkisiyoktur. Bu durum Ca, Mg, Sr elementlerin su kolonundan sediment içerisinetaşınmasında organik maddenin etkili olmadığına işaret eder. Ancak, bitümlü kayaçlardaMn ile %TOC arasında pozitif korelasyon ilişkisi vardır. Bu durum Mnelementinin çökeldiği redoks koşullarıyla ilişkilidir.	Bitümlü kayaç, bitümlü şeyl, bitümlü kiltaşı, bitümlü marn, organik madde, karbonat mineral, kalsit, dolomit
659	Art Arda Farklı Mesafelerde Bulunan İki Binanın Akış Analizi	Bu çalışmada, farklı ara mesafelerde art arda iki yerleştirilen binalar için rüzgarın etkileri üç boyutta sayısal olarak hesaplanmıştır. Sayısal hesaplamada ANSYS-FLUENT 14.0 programı kullanılmıştır. Sivas için meteorolojik veriler göz önüne alınarak ortalama rüzgar hızı belirlenmiş ve türbülans modeli olarak RNG k-? kullanılmıştır. Hesaplamalar sonucunda, binalar arasındaki mesafenin artırılmasıyla arka bina etrafındaki akış yapısı ve girdap alanlarının etkilendiği görülmüştür. Ayrıca, ilk binanın ön yüzeylerinde en yüksek pozitif basınç katsayıları oluştuğu, B, C ve D yüzeylerinde ise negatif basınç katsayılarının oluştuğu gözlenmiştir. Arka binada sadece çatı seviyesinde pozitif basınç görünüyor iken, diğer tüm yüzeylerde tüm yükseklikler için negatif basınç katsayıları elde edilmiştir.	Rüzgar yükü, Bina basınç katsayısı, Hesaplamalı akışkanlar dinamiği, Akış yapısı
591	Artık malzemelerden Box Behnken test dizaynı kullanılarak hafif geopolimer beton üretimi	Bu çalışmada, artık malzemelerden hibrit geopolimer beton üretimolanakları araştırılmıştır. Bu amaçla, Sugözü Termik Santrali ve Afşin/ElbistanTermik Santrali’nden uçucu küller ile Soda Sanayii’nden Solvay Prosesiartıkları temin edilmiştir. Büyük çoğunluğu yüksek fırın cürufu ve uçucuküllerden oluşan CEM V/A kompoze çimento da geopolimer beton üretimindekullanılmıştır. Kullanılan malzemelerin karakterizasyonu XRD ve XRF yöntemlerikullanılarak gerçekleştirilmiştir. Geopolimerizasyonu sağlamak üzere sodyummeta silikat (Na2SiO3) alkali aktivatör olarakkullanılmıştır. Na2SiO3 çözelti haline getirilerek 5Mkonsantrasyonunda harca katılmıştır. Harcın oluşturulması sırasında ekstra sukullanılmamıştır. Box Behnken İstatistiksel test dizaynı kullanılarak farklıoranlardaki artık malzeme ilavelerinin elde edilen geopolimer beton örneklerintek eksenli basma dayanımı, sertlik, birim hacim ağırlık, su emme ve sonik hızözelliklerine etkileri incelenmiştir. Kuadratik modeller, test sonuçlarıdoğrultusunda Box Behnken test dizaynında en uygun modeller olarakbelirlenmiştir. R2 değeri 28 günlük tek eksenli basınç dayanımlarıiçin % 90,48, Shore sertlikleri için % 81,67, birim hacim ağırlıkları için %94,85, su emme değerleri için % 92,09 ve sonik hız değerleri için ise % 87,74olarak belirlenmiştir. Hibritgeopolimer beton üretimi sırasında 1570-1725 kg/m3 arasında değişenbirim hacim ağırlıklarına sahip beton numunelerden 7-24 MPa arasında değişentek eksenli basınç dayanımları elde edilmiştir. Elde edilen tüm geopolimerbeton örnekler hafif beton sınıfında yer almıştır.	Geopolimer, Beton, Sonik hız, Dayanım, Artık
369	Artificial Intelligence Helps Protect Smart Homes against Thieves	Interaction with the environments in which humans live is increasing more and more, and Artificial Intelligence (AI) offers significant contributions to this. Although the topic of smart homes has attracted a great deal of attention from researchers, the AI-based application in this area is still in its infancy. In this study, a home security automation system, which is quite simple, but smart and AI-based, is proposed. When the home-dwellers were not at home, the home lighting system tried to be managed with AI at night, as if life was still there. The AI-based smart home physical design was done using Arduino equipment and was tried to be adapted to the real-life environment with software support. As if there was someone at home, a special dataset, which was consisted of nine inputs, one output vector and about 5500 samples was created to turn on/off the home lights in a manner suitable for night life. The home lighting system was successfully managed using an AI-based system that learns nightlife lighting habits. The proposed system performance was tested in support of commonly used machine learning classification algorithms such as Multi-layer perceptron (MLP), Linear support vector machine (L-SVM), Gaussian Naive Bayes (NB), and linear discriminant analysis (LDA). The accuracy values of MLP, L-SVM and NB algorithms were 96.69%, 94.98% and 91.23%, respectively. Our results show that a home with AI could be safer and more secure against theft.	Artificial intelligence, machine learning, classification, smart home, security, thefts
539	Asfalt Kaplamalarda Akustik Özellikler	Gürültü, büyük şehirlerde hızla artan nüfusa bağlı olarak çevreye ve insan sağlığına zarar veren bir etkendir. Günümüzde kalabalık yerlerde daha açık bir hal almıştır. Gürültü, insanları ve çevreyi rahatsız eden sesler olarak tanımlanabilir. Gürültüye sebebiyet verecek önemli unsurların başında trafik kaynaklı gürültüler gelmektedir. Bu gürültüler hem araçların çokluğundan hem de yol kaplamalarının özelliklerinden kaynaklanmaktadır. Bu nedenle gürültü etkilerini azaltabilmek amacıyla çeşitli tedbirler alınabilmektedir. Bu çalışmada, farklı yol kaplamalarının gürültü üzerindeki etkilerini araştırılmıştır. Taş mastik asfalt, poroz asfalt ve yoğun gradasyonlu asfalt kaplamalar içerdikleri malzeme özelliklerine göre akustik bakımdan farklılık göstermektedirler. Yol kaplamalarının türlerine göre akustik özellikleri dikkate alındığında daha az gürültüye sebep olacak kaplamaların üretilmesinin mümkün olduğu görülmektedir	Gürültü, Akustik özellikler, Esnek kaplamalar, Taş mastik asfalt, Poroz asfalt
778	Asfalt Yolların Yaşam Döngüsü Maliyet Analizi: İstanbul O3 Otoyolunda Uygulanması	Ülkemizde, önemli yatırım maliyetlerin başında asfalt yollar gelmektedir. Yatırım kararı alırken, asfalt yolların imalatından, kullanım süresi sonuna kadar geçen süreçte yapılan tüm faaliyetler ele alınmalıdır. Projenin yatırım, bakım & onarım ve hurda değerleri hesaplanmalıdır. Bu çalışmada, İstanbul O3 otoyolunun üstyapısının, yatırım, bakım & onarım ve hurda maliyetlerinin net bugünkü değeri hesaplanarak yaşam döngüsü maliyet analizi yapılmıştır.	Asfalt, yaşam döngüsü maliyet analizi, net bugünkü değer
52	Askeri Birliklerde Soğuk Kış Şartlarında Görev Yapan Personelin İş Sağlığı Güvenliği İle İlgili Alınacak Önlemleri ve Çözüm Önerileri	Türk Silahlı Kuvvetleri ülkemizi yabancı düşman ülkelere karşı korumak ve kollamakla beraber, sınırlarımız içerisinde ise kolluk kuvveti olarak jandarma birlikleri ile beraber iç güvenlik harekâtı, emniyet asayişten sorumlu olduğu için yaptığı işler, tehlikeli kazaların olabileceği görevler olması nedeniyle birçok olumsuzluk ve iş kazalarıyla karşılaşılmaktadır. Bu olumsuzluklar gerek görev yapan personel gerekse komuta kademesi içerisinde bir iş verimsizliği ve moral bozukluğu meydana getirmektedir. Jandarma birlikleri içerisinde 1961 tarihinde yürürlüğe giren emniyet kaza önleme subaylığı gibi bir kaza önleme sistemi vardır. Ancak gelişen teknoloji, insan makine dizaynları ve emir komuta hiyerarşisiyle bu sistem, işlevselliğini yitirmektedir. İş sağlığı ve güvenliği alanında proaktif önlemlerin alınarak meydana gelecek iş kazalarının önüne geçilmesi amacıyla bu sistem güncellenmelidir.	Çığ, Jandarma, İş Güvenliği, Kış
377	Aşağı Seyhan Ovası (Mersin-Adana) Yeraltı ve Yüzey Sularının Çeşitli Grafik Yöntemlerle Sınıflandırılması	Bu çalışma, Türkiye’nin Doğu Akdeniz kıyısında bulunan Çukurova Deltası’nın yaklaşık olarak 2125 km2’lik bir kesimini kapsayan Aşağı Seyhan Ovası’nda (ASO) yapılmıştır. Sanayi ve evsel kaynaklı atıksuların herhangi bir arıtım işlemine tabi tutulmadan su kaynaklarına boşaltılması ve yoğun tarımsal faaliyetler bu bölgede içme-kullanma suyu olarak kullanılan yeraltı ve yüzey sularının kalitesini olumsuz yönde etkilemektedir. Bu çalışma kapsamında, ASO’nda bulunan yeraltı ve yüzey sularının kalitelerinin ve hidrojeokimyasal özelliklerinin belirlenmesi amacıyla Haziran-Temmuz 2014 döneminde bölgedeki kuyulardan ve çeşitli yüzey sularından (Akdeniz, Seyhan ve Berdan nehirleri, sulama ve drenaj kanalları, Tuzla ve Akyatan lagünleri) toplam 173 adet su örneği alınmıştır. Alınan su örnekleri üzerinde, yerinde (arazide) yapılan çeşitli fiziksel parametrelere (pH, Eh ve elektriksel iletkenlik) ait ölçümlerin yanı sıra, laboratuvarda çeşitli majör iyonlara (Ca+2, Mg+2, Na+, K+, CO3?2, HCO3?, Cl?, SO4?2, NO3?, NO2?, NH4+, PO4?3 ve F?) ait konsantrasyon değerleri spektrometrik, spektrofotometrik ve titrimetrik analiz yöntemleriyle belirlenmiştir. Bu ölçüm ve analiz sonuçlarından elde edilen veriler kullanılarak Piper, Durov, Yarı Logaritmik Schoeller, ABD Tuzluluk Laboratuvarı ve Wilcox diyagramları oluşturularak değerlendirmeler yapılmıştır. Bölgede mevcut değişik türlerdeki suların farklı karakterlere sahip olduğu ve fizikokimyasal değerlerin geniş bir aralıkta değiştiği sonucuna varılmıştır.	Yeraltı suyu, yüzey suyu, hidrojeokimya, su kalitesi, Aşağı Seyhan Ovası
948	AŞINDIRICILI SUJETİYLE DOĞALTAŞ KESMEDE GRANİT ATIKLARININ AŞINDIRICI OLARAK DEĞERLENDİRİLMESİ	Doğaltaş sektöründeki üretim ve işleme faaliyetleri sonucunda kayda değer miktarlarda atıkoluşturulmaktadır. Bu atıklar, çeşitli çevresel problemlere (topografya değişikliği, yüzey/yeraltısularında bozulma, hava/görüntü kirliliği vb.) yol açmaktadırlar. Bu çalışmada, granit atıklarının (iri veince boyutlu) aşındırıcılı sujeti ile (ASJ) doğaltaş kesmede aşındırıcı olarak kullanılabilme potansiyeliaraştırılmıştır. Kesme deneylerinde kullanılan kireçtaşı örnekleri uzunlukları boyunca kesilmişlerdir.Kesme parametreleri deneyler süresince sabit değerlerde tutulmuş ve kesme performansınındeğerlendirilmesinde kesme derinliği referans alınmıştır. Çalışma sonuçları granit atıklarının sudanetkilenme, sertlik, dayanım, yoğunluk ve şekil açısından aşındırıcı olarak gereksinimleri karşıladığınıgöstermiştir. Bunun yanında, atık çamurundan elde edilen malzemelerin büyük çoğunluğunun (atıkçamurunun %96’sı) ASJ ile doğaltaş kesimi için ihtiyaç duyulan boyutta olmadığı belirlenmiştir.Ek olarak, parça granit atıklarından kırma, öğütme ve eleme işlemleriyle elde edilen malzemeninaşındırıcı olarak kullanılabileceği sonucuna ulaşılmıştır.	Doğaltaşlar, Granit atığı, Aşındırıcı, Aşındırıcılı sujeti
420	Ateş Böceği Algoritması Tabanlı PI Denetleyici Kullanarak Üç Fazlı Vienna Doğrultucunun Dinamik Performansının İncelenmesi	Bu çalışmada, üç fazlı Vienna doğrultucunun DA-Bara geriliminin denetimi için metasezgisel algoritmalardan biri olan Ateş Böceği Algoritması (ABA) tabanlı bir PI denetleyici yapısı önerilmiştir. ABA-PI adı verilen önerilen denetleyici yapısı içerisindeki PI denetleyicinin kazanç katsayıları ABA ile belirlenmiştir. ABA-PI denetleyicinin giriş referansı, giriş gerilimi ve yük değişimlerine karşı dinamik performansını incelemek için Matlab/Simulink ortamında kullanılarak benzetim çalışmaları yapılmıştır. Yapılan benzetim çalışmaları sonucunda önerilen ABA-PI denetleyicinin tüm benzetim koşulları altında klasik PI denetleyiciye göre daha başarılı olduğu doğrulanmıştır.	Vienna Doğrultucu, PI denetleyici, Ateş Böceği Algoritması
472	ATIK ELEK ALTI POMZA MALZEMESİNİN KİLLİ ZEMİN ORTAMLARINDA MÜHENDİSLİK KARAKTERİSTİKLERİ BAKIMINDAN DEĞERLENDİRİLMESİ	"Gelişen ülkeler veya şehirlerde artan nüfus ve yapılaşma ile birlikte inşaat sektörünün temel yapı taşı durumunda olan agregaya ihtiyaç artmaktadır. Yapıların ihtiyacını karşılamak amacı ile yerleşim yerlerine yakın taş ocakları açılmakta ve ocaklardan elde edilen malzemeler her ne kadar inşaat sektöründe büyük oranda kullanılabilse de; arta kalan ince taneli malzeme atık olarak beklemektedir. Bu çalışmada, Aksaray ili çevresinde yer alan pomza taş ocağından atık olarak elde edilen ürünlerin, Avanos (Nevşehir) yöresi killeri ile çeşitli oranlarda karıştırılarak zemin özelliklerine olan etkisi araştırılmıştır. Kil numunesinin, ince taneli atık pomza malzemesi ile belirli oranlarda karışımından yapılan koni batma likit limit deneyi ve modifiye proktor deneyi sonucunda kil numunesi içerisindeki atık pomza miktarı arttıkça likit limit değeri ve maksimum kuru birim hacim ağırlığı azalmakta, optimum su içeriği artmaktadır."	Atık pomza, Kil, Koni batma deneyi, Modifiye proktor deneyi
740	Atık Polietilen Tereftalat (PET) ile Modifiye Edilmiş Saf Bitümün Fiziksel, Morfolojik ve Isıl Özellikleri	"Bu çalışmada, atık PET ile modifiye edilmiş bir bitümün fiziksel, morfolojik ve ısıl özelliklerindeki değişimler incelenmiştir. Çalışmada, bitüm ile PET arasında iyi bir etkileşim sağlamak amacıyla Trietanolamin (TEO) kimyasal katkısı kullanılmıştır. Bu amaçla, B 70/100 penetrasyon sınıfına sahip bitüme ilk olarak bitümün ağırlıkça %2,5 TEO ilave edilmiştir. Daha sonra, bitüm+TEO karışımına bitümün ağırlıkça %2, 4, 6, 8 ve 10 oranlarında PET ilave edilerek modifiye bitümler elde edilmiştir. Saf ve modifiye bitümlerin özellikleri, penetrasyon, yumuşama noktası, düktilite, kütle kaybı, Taramalı elektron mikroskobu (SEM) ve X-ışını kırınımı (XRD) deneyleri ile belirlenmiştir. Ayrıca, bitümlerin penetrasyon indeksi (PI) değerleri de belirlenmiştir. Test sonuçlarına göre; katkı miktarının artışı ile modifiye bitümlerin, saf bağlayıcıya göre penetrasyon ve düktilite değerlerinde belirli bir yüzdeye kadar (%6 PET) düzenli bir azalma, daha sonra artış; yumuşama noktası değerlerinde ise bu yüzdeye kadar artış, daha sonra azalma meydana gelmiştir. SEM görüntüleri ve XRD grafikleri, PET ile bitümün kimyasal bir bağ oluşturarak iyi bir etkileşim içerisine girdiğini ve karışımın homojen tek fazlı bir yapı gibi davrandığını göstermiştir. Sonuç olarak, %6 PET oranında bitüm kıvamının daha sert hale geldiği ve sınıfının değiştiği (B 50/70), tekerlek izi direnci bakımından bu oranın uygun olduğu, ancak PI bakımından %4 PET oranının daha uygun olduğu görülmüştür."	bitüm, atık PET, triethanolamin, SEM, XRD, PI
856	Atıksu Arıtımı, Atıksu Deşarjı, Su Kirliliği ve Halk Sağlığı: Trabzon İli Örneği	Bu çalışma Doğu Karadeniz kenarında Trabzon İli İlçelerinde atıksu (AS) bertaraf tesisleri ile akarsu ve deniz kirlenmesi üzerinde yapılmıştır. Çalışmada AS, AS ile yüzeysel suların kirlenmesi, yerleşimlerde oluşan AS’yun kirlilik parametreleri üzerinde durulmuştur. Bu ham suyun mevcut olan atıksu arıtma tesisleri (AAT) ile ve arıtmanın ikinci kısmı olan derin deniz deşarjları (DDD) üzerinde durulmuştur. DDD yapıları ile deniz suyu kirliliği ve akarsulara atıksu deşarjı ile hem yüzeysel akarsu hem de deniz suyu kirliliği meydana gelmektedir. Bu yapılan çalışma iAtıksu Arıtmale varılan sonuç ve bu bölgede oluşan ham AS’yun arıtılması ve DDD’na verilmesi üzerine öneriler sunulmuştur. Yapılan çalışma sonucunda atıksuyun mevcut atıksu arıtma tesisi ile arıtılamadığı ve mevcut atıksu arıtma tesislerinin ham atıksu parametrelerine bakıldığında ileri AAT’ne ihtiyaç olduğu anlaşılmaktadır.	Trabzon, Doğu Karadeniz bölgesi, Atıksu Arıtma, Atıksuyun Kirlilik Parametreleri, Derin Deniz Deşarjı
460	Atıksu Arıtma Tesisinde Çözünmüş Organik Azotun Biyolojik Parçalanabilirliğinin İncelenmesi	Atıksu arıtma tesisleri (AAT) çıkışındaki çözünmüş azot, inorganik ve organik formları içermektedir. Nitrifikasyon/denitrifikasyon prosesleri ile donatılmış olan AAT’de yüksek çözünmüş inorganik azot (ÇİA) giderimi (%95’in üzerinde) gerçekleştirilebilmektedir. Son yapılan çalışmalar AAT çıkışlarında çözünmüş organik azotun (ÇOA), toplam çözünmüş azot (TÇA) içerisinde önemli bir kısmı oluşturduğunu ve genellikle bu aralığın çıkış TÇA’nın %25-80’i olduğunu göstermiştir. Kompleks oluşu nedeniyle, ÇOA verildiği sucul ortamlarda, azotlu dezenfeksiyon yan ürünleri için öncü bileşik olarak, bakteri, alg gelişiminde nutrient olarak davranabilir, çözünmüş oksijeni tüketebilir, membran bozulması, ötrofikasyon ve diğer nitrifikasyon konularında reaksiyonlara katılabilir. Bunların bir sonucu olarak, atıksu arıtımında ÇOA yönetimi önemli bir konudur. Biyolojik parçalanabilen ÇOA (BÇOA), ÇOA’un belirli karışık bakteri kültürü tarafından mineralize edilebilen kısmıdır. Bu çalışmada, ÇOA ve BÇOA’nın 4 bölmeli Bardenpho prosesi bulunan bir atıksu arıtma tesisinde arıtım hattı boyunca değişimi incelenmiştir. Arıtma tesisinde farklı noktalardan temin edilen atıksu örneklerinin biyolojik parçalanabilirliğinin belirlenebilmesi için 28 günlük inkübasyon prosedürünün öncesinde ve sonrasında çözünmüş azot türleri (Kjeldahl, amonyak, nitrit ve nitrat azotu) analiz edilmiştir. ÇOA değerleri ön arıtım çıkışında 1,9-56,76 mg/L ve AAT çıkışında 4,1-19,7 mg/L aralığında tespit edilmiştir. Karışık bakteri kültürü kullanılarak atıksu örneklerinde biyolojik parçalanabilirlik incelenmiş ve AAT arıtım hattında farklı örnekleme zamanlarında %26-98 aralığında belirlenmiştir. BÇOA/TÇA oranı %6-85 aralığında bulunmuştur.	Çözünmüş organik azot (ÇOA), biyolojik parçalanabilen çözünmüş organik azot (BÇOA), atıksu arıtma tesisi (AAT)
35	Atıksu Arıtma Tesislerinde Karşılaşılan Problemler ve Çözüm Önerileri	Günümüzde yerleşim alanları hızlı bir şekilde büyümekte ve teknoloji ile birlikte gelişmektedir. Atıksu arıtma tesislerinin kurulması da şehirleşmede önemli bir yere sahiptir. Bu tesislerin yerlerinin belirlenmesi, atıksuların çevreye olası zararlarının azaltması ve bu tesislerde karşılaşılan problemlerin çözüme ulaştırılması şehir yaşanırlığı açısında önemli bir faktördür. Arıtma tesislerinde karşılaşılan problemlerin sebepleri incelendiğinde bu durumun bazen proje aşamasındaki hatalardan bazen de işletme hatalarından kaynaklandığı gözlenmektedir. Arıtma tesislerinin projelendirme, inşa ve işletme aşamalarında yapılan hatalar nedeniyle, bazen istenilen çıkış suyu kaliteleri elde edilememekte veya işletme maliyetleri beklenenden fazla olabilmektedir. Bundan dolayı gerek proje aşaması gerekse işletme aşamasında dikkat edilmesi gereken hususların belirlenmesi ve geliştirilmesi önemli bir konu haline gelmiştir. Bu çalışmada atıksu arıtma tesislerinde karşılaşılan problemlere değinilmiş ve yapılan araştırmalar sonucunda elde edilen çözüm yöntemleri ve önerileri hakkındaki bilgiler aktarılmaya çalışılmıştır. Burada çıkarılan önerilerin bundan sonra yapılacak veya yapılmakta olan arıtma tesisleri için ön bilgi olarak kullanılması temenni edilmektedir.	atıksu, atıksu problemleri, atiksu arıtma tesisi
438	Aydınlatma Armatürleri için Soğutucu Modüllerinin Deneysel Değerlendirilmesi ve Yenilikçi Ürün Tasarımı	Enerji çağımızın en önemli konularından biri haline gelmiştir. Enerjinin verimli kullanılması hem devletler hem de şirketler açısından hayati bir önem taşımaktadır. LED teknolojisi aydınlatma cihazları içerisinde en verimli cihazlar olarak görülmektedir. LED aydınlatıcıların soğutulması, cihazın ömrü ve performansı açısından son derece önemlidir. Bu çalışmada alüminyum bloklara göre daha hafif ve modüler yapıda, aydınlatma armatürleri için yüksek ısı atma kapasitesine sahip soğutucu modülüne sahip alternatif çözümler değerlendirilmiş ve yenilikçi bir tasarım geliştirilmiştir. Prototip olarak üretilen soğutucu modülü üzerinde sıcaklık testleri yapılmış ve sportif aydınlatması kullanımında uygunluğu incelenmiştir. Testler sonucunda ısınma probleminin büyük ölçüde çözüldüğü gözlemlenmiştir. Modül içerisinde armatürleri soğutmak maksadıyla kullanılan herhangi bir fan gücüne ihtiyaç duyulmadığı için fazladan enerji harcanmayarak ısı transferinin sağlandığı görülmüştür.	Enerji, Aydınlatma, LED, Isı transferi, Soğutma
803	Bakır Flotasyonu Prosesinde, Köpük Görüntüleri ile % Bakır Tenörü Arasındaki İlişkinin Görüntü Analiz Yöntemiyle Belirlenmesi	"Bu çalışmada, Siirt Madenköy flotasyon tesisinden temin edilen bakır cevherinin laboratuvar ölçekli flotasyonu esnasında elde edilen köpük görüntüleri ile bakır zenginleştirme tenörü arasındaki korelasyon belirlenmiştir. Sadece hava akış hızı; 2 ile 8 l/dk arasında debimetre yardımı ile değiştirilmiş, diğer tüm flotasyon parametreleri tesis ile aynı tutulmuştur. Video kamera kullanılarak elde edilen köpük görüntüleri, MATLAB Havza Dönüşümü (MATLAB Watershed Transform) metoduyla işlenmiş ve hava kabarcıkları tanımlanmıştır. Kabarcık şekil ve büyüklük verileri, köpük görüntülerindeki kabarcık vadi sınırlarının tespiti ve bu sınırlarla görüntünün bölümlenmesi yoluyla elde edilmiştir. Bu çalışmada gerçekleştirilen 3 farklı flotasyon deney seti verileri kullanılarak flotasyon prosesinin otomasyonunda kullanılabilecek görüntü işleme tabanlı bulanık mantık çıkarım sistemi tasarımı yapılmıştır. Ölçülen ve hesaplanan bakır zenginleştirme tenörü arasındaki korelasyon katsayısı r = 0,96 olarak hesaplanmıştır."	Flotasyon, Görüntü işleme, MATLAB, Bulanık mantık, Bakır cevheri
310	BAKIR İÇERİĞİ YÜKSEK REFRAKTER BİR ALTIN CEVHERİNİN SİYANÜR LİÇİNE UYGUNLUĞUNUN ARAŞTIRILMASI	Serbest altın içeren cevherlerin giderek tükenmesi nedeniyle refrakter altın cevherlerinden altınüretimi artmaktadır. Siyanür tüketen minerallerin (bakır mineralleri gibi) varlığı ve altının pirit vearsenopirit gibi mineraller içerisinde kapanım halinde bulunması altın cevherlerindeki refrakterliğinyaygın nedenleri arasında yer almaktadır. Bu çalışmada, bakırca zengin bir altın cevherinin(108 g/t Au, %1,60 Cu) siyanür liçine uygunluğu araştırılmıştır. Siyanür liçinde elde edilen düşük(%18,4) altın kazanımı, cevherin yüksek derecede refrakter bir cevher olduğunu göstermektedir.Sülfürik asit ön işlemi ile asitte çözünen bakırın uzaklaştırılması, takip eden siyanür liçindeyüksek altın kazanımlarına ulaşılmasında etkili olmamıştır. Yüksek NaCN konsantrasyonlarında(1-8 g/L) yapılan testlerde, sınırlı altın kazanımları (?%47,2) elde edilmiştir. Siyanür liçinden önceön işlem olarak uygulanan çok ince öğütme (d80: 8-73 ?m) sonrası altın kazanımları %54,1’inaltında kalmıştır. Elde edilen sonuçlar cevherin çift yönlü refrakter bir cevher olduğunu ve siyanürliçi aşamasında kabul edilebilir (>%90) altın kazanımlarına ulaşmak için daha etkili ön işlem(ler)inuygulanmasının gerekli olduğunu göstermiştir.	Altın, Bakırlı altın cevherleri, Siyanür liçi, Asit ön işlemi, Çok ince öğütme, Refrakter altın cevheri
45	Balık atıklarından üretilen protein hidrolizatının besinsel kompozisyonu	Balık yan ürünleri, insan tüketimi için büyük potansiyele sahip değerli kaynaklardır. Balık protein hidrolizatları (BPH) ticari ürün olarak fonksiyonel gıda, hayvansal yem, organik gübre ve evcil hayvan gıdası olarak kullanıldığı gibi BPH’ larının içerdikleri nutrasötik özellikteki biyoaktif peptitler ile antihipertensif, antitrombotik, antikanser, immunomodulatör ve antioksidan aktivitesi gösterdikleri için tıp ve farmakolji alanında da değerlendirilmektedir. Protein, amino asit, kollajen, jelatin ve yağ gibi katma değeri yüksek ürünler elde etmek için önemli bir kaynak olabilirler. Su ürünleri yetiştiriciliğinin sürdürülebilirliğine katkı sağlayacaktır. Kullanılan atık, enzim ve üretim şartlarının değişmesiyle elde edilen ürünün kalite ve fonksiyonel özellikleri farklılık göstermektedir. Proteazlar yüksek oranda hidroliz ile düşük molekül ağırlıklı peptit üretme kabiliyeti göstermektedir. Balık protein hidrolizatlarının amino asit bileşimi, besin değeri ve fonksiyonel özelliklere olan etkisinden dolayı önemlidir. Bir gıdanın protein kalitesini ve organizmaların ihtiyaçlarını karşılama kapasitesini o gıdanın sahip olduğu esansiyel amino asitler belirler. Birçok araştırıcı balık protein hidrolizatlarının amino asit içeriklerinin, balıkların türüne ve enzim çeşidine göre değişiklik sergilediğini bildirmişlerdir. Bu makalede farklı balık atık kompozisyonları, enzim konsantrasyonu, sıcaklık, zaman ve ph şartlarına göre elde edilen balık protein hidrolizatlarının özellikleri derlenmiştir.	Balık protein hidrolizatı, amino asit, besinsel kompozisyon, sds-page
286	Balık Yetiştiriciliğinde Kullanılan Deniz Kafeslerinin Çevresel Kuvvetlerle Etkileşimi	Son yıllarda nüfus artışına paralel olarak artan kaliteli protein kaynağı ihtiyacını karşılamak üzere su ürünleri yetiştiriciliği gittikçe gelişmektedir. Karasal ortamlarda toprak ve beton havuzlarda balık yetiştiriciliği ilk uygulanan yöntemler olmakla beraber uygun yer ve su temininde ortaya çıkan zorluklar, şehirleşme, tarımsal üretim ve etkileri gibi sebeplerle alternatif üretim alanları ve yöntemleri uygulanmaya başlanmıştır. Göllerde ve denizlerin koy ve körfez gibi korunaklı bölgelerinde ağ kafeslerden oluşturulan balık havuzlarında yetiştiricilik faaliyetleri son dönemde giderek yaygınlaşmakta hatta önemli bir potansiyel oluşturmaya başlamıştır. Kıyıdan açıklara doğru belirli mesafelere sabitlenen ağ kafeslerin üretim materyalleri, boyutları ve şekilleri zamanla gelişmekte ve çeşitlenmektedir. Son yıllarda kıyıdan daha uzak alanlarda oldukça sert deniz koşullarına dayanabilen çapları 30-40 m’lere ulaşan büyük deniz kafeslerinin deniz ve okyanus kıyılarında balık yetiştiriciliğinde kullanıldığını görüyoruz. Deniz ortamının dinamiği, deniz suyunun içerdiği mineraller ve plankton sayesinde besleyici özelliği deniz kafeslerinde su ürünleri yetiştiriciliğinin dünyada gittikçe payını yükseltmesini sağlamıştır. Deniz ortamının avantajlı yönleri yanında çevresel koşullar ve kuvvetlerin kafesler ve balıklar üzerindeki etkileri gibi dezavantajlı durumlarda söz konusudur. Tüm yönleriyle deniz kafeslerinde balık yetiştiriciliğinin ele alındığı bu çalışmada deniz kafeslerinin fiziksel elemanları yanında özellikle kafesleri etkileyen rüzgar, akıntı ve dalga gibi çevresel kuvvetlerin etkileri üzerinde özellikle durulmuştur.	Deniz Kafesleri, Balık Yetiştiriciliği, Su Ürünleri, Karadeniz
858	Balıkçı Barınaklarında Biriken ve Sığlaşmaya Neden Olan Sedimentin Granülometrik Analizi	Sahile kıyısı olan şehirlerde önemligelir kaynaklarından biri de balıkçılıktır. Bu amaçla, sahil boyu balıkçıbarınakları, barınma ve çekek yerleri ile birlikte, kıyı erozyonunu engellemekiçin tahkimatlar yapılmıştır. Buna, Doğu Karadeniz Bölgesinde, Duble Otoyolunkorunması amacıyla yapılan T-mahmuzlar da eklenmiştir. Kıyı dengesininhidrodinamiği sonucu olarak, kıyı etkileşimi ve sediment hareketleri artmıştır.Bu etkileşim neticesinde, yer yer kıyı oyulmalarının gözlenmesine karşılık,balıkçı barınaklarının içinde de sığlaşma adı verilen yığılmalar meydanagelmiştir. Yapılan bu çalışmada, Doğu Karadeniz Bölgesi, Rize sınırlarıiçerisinde bulunan 8 adet (Çayeli Büyükcaferpaşa, Çayeli Hamuda, GündoğduSöğütlü, Gündoğdu Balıkçılar, Gündoğdu bozukkale, Gündoğdu, GündoğduCumhuriyet, Rize Engindere) balıkçı barınağı incelenmiştir. Her bir balıkçıbarınağı için, yaz ve kış sezonlarında alınan numunelerin elek analizleriyapılmıştır. Sığlaşmaya neden olan sedimentin, granülometrik analizleri eldeedilmiştir. Sonuç olarak her balıkçı barınağına ait karakteristik dane çapları(d50, d65 ve d90) belirlenmiştir.	Doğu Karadeniz, Balıkçı barınakları, Granülometrik Analliz, Elek analizi, Sığlaşma
683	Baraj Yapımında Atık Malzemelerin Kullanımı: Kadıköy Göleti Örneği	"Çevre; tüm canlıların yaşamları boyunca ilişkilerini sürdürdükleri ve karşılıklı olarak etkileşim içinde bulundukları doğal ortam olarak tanımlanmaktadır. Artan nüfus ve tüketim alışkanlıklarımız neticesinde doğal kaynaklarımız hızla azalmaktadır. Sürdürülebilir kalkınma olgusu; doğal kaynakların etkin ve verimli kullanımlarını da kapsayan sürdürülebilir çevre politikasıyla sağlanabilir. Bu doğrultuda ortaya çıkan atık yönetimi, sürdürülebilir çevre politikasının ilk adımını oluşturmaktadır. Bunun sonucu olarak da ortaya çıkan atık malzemelerin geri dönüştürülmesi suretiyle yapı malzemesi olarak kullanılması için yeni tasarım modelleri ve teknolojiler geliştirilmiştir. İnşaat sektöründe en büyük maliyet kalemi olarak görülen yapı malzeme bedeli böylelikle hem düşürülmüş hem de kaynakların etkin ve verimli kullanılmasıyla daha sürdürülebilir bir inşaat sektörüne geçiş sağlanabilecektir. Ülkemizde hidrolik yapılar perspektifiyle (baraj, gölet, sulama tesisleri…) bakıldığında, özellikle miktar olarak fazla kullanılan dolgu malzemelerinde atık/artık malzemelerin kullanılmasını sağlayabilecek altyapı mevcuttur. Bu çalışmada, Muğla İlinin Yatağan İlesinde yapımı devam eden Kadıköy Gölet’inde dolgu malzemesi olarak kullanılacak kaya ve kaya ufağı için bölgede yoğun olarak bulunan mermer ocaklarının pasa sahalarının kullanılabilirliği kalite kontrol kriterleri de esas alınarak irdelenecektir."	Sürdürülebilir çevre, atık malzeme, kaya dolgu baraj, Kadıköy Göleti
751	BARAJLARIN JEODEZİK YÖNTEMLER İLE İZLENMESİ ÜZERİNE YAPILAN ÇALIŞMALARIN İRDELENMESİ	Yapım maliyeti oldukça yüksek olan barajlar, barajın kendi ağırlığı, sıcaklık değişimi ve su yükü gibi iç ve dış faktörlerden dolayı deformasyona maruz kalırlar. Bahsi geçen faktörler karşısında yapısal davranışın ne kadar etkilendiği izlenmeli, varsa hareketlerin belirlenmesi ve barajların güvenlikleri sağlanmalıdır. Barajlar kurulum amaçlarına sağlıklı bir şekilde hizmet etmeleri barajlar jeodezik ve geoteknik yöntemler ile izlenmelidir. Bu çalışmada, baraj deformasyonlarının jeodezik yöntemlerle izlenmesi konusunda Dünyada ve Türkiye’de yapılan çalışmalar değerlendirilmiştir. Çalışma kapsamında, jeodezik ölçüm tekniklerden robotik total station ve GNSS, yersel lazer tarayıcı örnekleri verilmiştir. Bu çalışmanın amacı barajlarda deformasyonların jeodezik yöntemler ile incelenmesi üzerine çalışan kişilere mevcut çözümleri ve gelecekteki yönelimleri anlamalarını özetleyerek sağlamaktır.	Barajlar, Jeodezik izleme, Deformasyon analizi, GNSS
590	Barit Tozu Modifiyeli Kendiliğinden Yerleşen Harçların Mekanik Özellikleri	Bu çalışmada, barit tozu ile üretilmiş Kendiliğinden Yerleşen Harçların(KYH) mekanik özelliklerini araştırılmıştır. Barit tozu, mineral katkı maddesiolarak ağırlıkça beyaz çimento ile ikame edilmiştir. Toplam çimento ağırlığının%5, %10, %20 ve %30 oranında barit tozundan oluşan karışım ile kontrol karışımıiçeren toplamda beş seri KYH hazırlanmıştır. Test gününe kadar 7, 28 ve 56 günboyunca kür havuzunda bekletilen sertleşmiş numuneler üzerinde basınç ve eğilmedayanımlarının belirlenmesi için toplam 45 adet 40x40x160 mm numune üretilmişve teste tabi tutulmuştur. Karışımların KYH standartlarına ve reolojiközelliklere uygunluğunu değerlendirmek için taze harç üzerinde mini V-hunisi,akış zamanı ve mini çökme/yayılma testleri yapılmıştır. Kendinden yerleşebilmeözellikleri ikame oranı artışıyla her ne kadar düşmüşse bile, EFNARCstandardının belirlediği sınırlar arasında kalmıştır. En iyi dayanım sonuçları,kontrol numunelerine kıyasla %10 oranında barit tozu ile beyaz çimentonun ikameedildiği numunelerden elde edilmiştir.	Kendinden yerleşen harç, beyaz çimento, barit tozu, mekanik özellikler
627	BASINCI AZALTMAK İÇİN TAVAN KESME İLE DESTEKLENEN GÖÇÜK TARAFI GİRİŞİNİN TEKRARSIZ DESTEK TEKNOLOJİSİ İLE TAHKİMATI	"Güvenli bir madencilik için göçük tarafından açılan galerilerin ilk tahkimatları büyük önem arz etmektedir. Shuguang Kömür Madeni'nin 1206 no’lu nakliye galerisinin mühendislik geçmişi özelinde; öncelikle, galeri üzerindeki gerilmelerin rahatlatılması adına tavan kazısının yapılmasının ardından, yüksek deformasyonlara müsaade etmeden, kablolu ankrajlar ile tavanın tahkim edilmesi önemlidir. İkincil olarak, yürüyen tahkimatların taşıma kapasitesini dikkate alacak şekilde geçici tahkimat dayanımlarının yaklaşımı, askıda kalan tavanın ve göçük tarafındaki yapının mekanik modeline dayanarak elde edilmiştir. Son olarak, geçici tahkimat parametrelerinin belirlenmesine dayanarak, alternatif basınç çevrimlerinin ZLQ2826/22.5/38 tipi tekrarlanmayan tahkimat ve nakliyat ekipmanı geliştirilmiş; temel teknik parametreler ve yapısal özellikler analiz edilmiş ve dinamik basınç taşıma alanında yeni, hızlı ve verimli, tekrarlanmayan geçici tahkimat teknolojisi önerilmiştir. Saha uygulaması, tahkimat parametrelerinin kabul edilebilir olduğunu, tahkimat ekipmanının ve kaya saplama tahkimat sisteminin tahkimat etkisiyle uyumlu olduğunu ve tasman ve tavan ayrışmasının etkili bir şekilde kontrol edildiğini göstermektedir. Müteakip kullanımlarda, tahkimatın etkisini geliştirmek için tahkimat ekipmanlarının yapısı daha da optimize edilmelidir."	Maden mühendisliği, Göçük tarafı giriş tahkimatı, Dinamik basınç taşıma alanı, Tekrarlanmayan geçici tahkimat, Giriş tahkimatı
418	Basit Mesnetli Köprülerde Hareketli Yük Dağılım Faktörleri Denklemlerinin Yapay Sinir Ağları ile Elde Edilmesi	Yapay zekâ konusunda kaydedilen ilerlemeler günümüzde her alanda çok önemli dönüşümlere neden olmaktadır. İnşaat mühendisliği alanında da yapay zekâ, makine öğrenmesi ve yapay sinir ağları uygulamaları ve kullanımı her geçen gün artmakta ve çeşitlenmektedir. Bu gelişmelere paralel olarak, bu çalışmada, yapay sinir ağları kullanılarak köprü tasarımında kullanılan hareketli yüklerin köprü kirişlerine dağılımı için kapalı formüller elde edilmiştir. Bu formüllerde, farklı yapısal köprü parametrelerinin yanı sıra, AASHTO LRFD’de verilen denklemlerde dahil edilmemiş olan kiriş sayısı parametresi de eklenmiştir. Bu amaçla, birçok verevsiz basit mesnetli köprü modeli hazırlanarak olası tüm kamyon yükleri altında sonlu elemanlar analizleri yapılmış ve hareketli yük dağılım katsayıları elde edilmiştir. Yapay sinir ağları ile elde edilen hareketli yük dağılım faktörleri, sonlu elemanlar analiz sonuçları ile ve AASHTO LRFD’de verilmiş olan hareketli yük dağılım katsayıları ile karşılaştırılmıştır. Bu karşılaştırmalar göstermektedir ki, sinir ağları ile elde edilen formüller dağılım faktörlerini oldukça iyi tahmin edebilmektedir.	Yapay zekâ, Yapay sinir ağları, Köprüler, Hareketli yük, Dağılım faktörleri
900	BASKI DEVRE KARTLARINDAKİ DEĞERLİ METALLERİN CEVHER ZENGİNLEŞTİRME YÖNTEMLERİ İLE KAZANIMI	Son yıllarda gelişen teknoloji ile birlikte elektronik ürün çeşitliliği ve üretimi artmaktadır. Artan tüketim ile birlikte kullanılmayan ürün miktarı çoğalmakta ve bu ürünler hurda olarak atığa ayrılmaktadır. Elektronik atık olarak adlandırılan bu hurdalar, içerdikleri zararlı element ve bileşenler yüzünden çevre ve canlılar üzerinde hasarlara neden olmaktadır. İçerisindeki zararlı bileşenlerin yanı sıra, değerli metalleri bünyelerinde barındırmaları ve bu metallerin içeriklerinin doğal kaynaklara oranla çok yüksek olması elektronik atıklardan metal geri kazanımını cazip kılmaktadır. Elektronik atıkların %3’ünü oluşturan baskı devre kartları (BDK), yüksek Cu, Au ve Ag içerikleri ile dikkat çekmektedir. Bu çalışma kapsamında, BDK’da yüksek içeriklerde bulunan Cu, Au, Ag’nin kazanımı için boyut küçültme işlemleri uygulanmış, -2 , +0,5 ve -0,5 mm boyut gruplarına sınıflandırılan malzemeler özgül ağırlık farkına göre zenginleştirme işleminin yapıldığı sarsıntılı masaya beslenmiştir. Zenginleştirme işlemleri sonucunda beslemeye göre ağırlıkça %62 oranında bir nihai konsantre sırasıyla, %88,2 Au, %95,3 Cu ve % 93,6 Ag kazanma verimleri ile elde edilmiştir.	Geri kazanım, Değerli metaller, Baskı devre kartı, Cevher hazırlama
875	Batı Karadeniz’de (Sinop İli) Endüstriyel Balıkçılıkta Kullanılan Ağlar ve Teknik Özellikleri	Balıkçılıkta kullanılan av araçlarının yapısal özellikleri ve planları çeşitli nedenlerle zamanla değişmektedir. Güncel planların kayıt altına alınması hem av araçlarının gelişimin hem de stokların durumunun izlenmesi açısından çok önemlidir. Bu çalışmada Sinop ili liman ve balıkçı barınaklarında mevcut 12 metreden büyük teknelerin av araçları incelenmiştir. Yörede endüstriyel balıkçı tekneleri tarafından iki çeşit gırgır ağı, iki çeşit dip trolü ve bir adet ortasu trolü ağı kullanıldığı belirlenmiştir. Bu ağlar limanlar, balıkçı barınakları, çekek yerleri ve balıkçı teknelerinde incelenerek teknik özellikleri kayıt altına alınmış ve oluşturulan donam planları detaylı olarak sunulmuştur.	Endüstriyel balıkçılık, gırgır ağları, trol ağları, teknik plan
421	Bazalt Agregalı Bitümlü Sıcak Karışım Tabakalarının Dinamik Rijitlik Modülünün Hesaplanması Ve Marshall Tasarım Kriterleriyle Karşılaştırılması	"Ülkemizde 2008 yılında yayınlanan Esnek Üstyapılar Projelendirme Rehberiyle, tasarımcıya çeşitli tasarım ve malzeme seçiminde olanaklar sağlayan, ampirik ve analitik yönteme dayalı AASHTO (American Association of State Highway and Transportation Officials) 2002 Esnek Üstyapı Projelendirme Rehberi kriterlerine geçiş yapılmaya başlanmıştır. AASHTO 2002 Projelendirme Rehberinde, kaplama performansını etkileyen en önemli faktörlerden olan dinamik rijitlik modülü ikinci, üçüncü hiyerarşik seviye projeler için deney yapılmadan tahmin modelleriyle hesaplanmasına izin verilmektedir. Tahmini modellerle hesaplanan dinamik rijitlik modülünün, ülkemizde bitümlü sıcak karışım dizaynında yaygın olarak kullanılan Marshall yöntemi verileriyle ilişkisinin araştırılması proje bazında tasarımcıya alternatif olanaklar sağlayacaktır. Bu çalışmada bazalt agregalı bitümlü temel, binder ve aşınma tabakalarının karışım tasarımları Marshall yöntemiyle yapılarak; belirlenen frekans ve sıcaklıklarda optimum bitüme göre Witczak 2002 Modeliyle dinamik rijitlik modülleri hesaplanıp ana eğrileri çizilmiştir. Sonuç olarak dizayn kriter değerlerinde maksimum dinamik rijitlik modülüne yaklaşılmış ve sıcaklığın yükleme sürelerine göre dinamik rijitlik modolünü daha fazla etkilediğinden projelerde öncelikli olarak iklim şartlarına göre tabakaların dinamik rijitlik modülünün belirlenerek tasarım yapılması, ayrıca aşınma karışımlarının dayanımın artırılması içimn maksimum agrega tane boyutunun büyütülmesi gerektiği tespit edilmiştir."	Tasarım, Dinamik Rijitlik Modülü, Asfalt Betonu, Marshall Dizaynı, Master Eğrisi
285	Benzer Kamburluğa Sahip Kanat Profillerinin Aerodinamik Analizi	Airfoil(kanat), daha düşük sürükleme ile yeterli miktarda taşıma üreterek uçağı havada tutan ve herhangi bir hava aracında önemli bir rol oynayan aerodinamik gövdedir. Kanat yapısının gelişimi boyunca kanatta maksimum taşıma üretebilmek için kanadın alt yüzeyindeki yüksek basınç ve üst yüzeyindeki düşük basınç kavramları ile ilgilenilmiştir. Ve bu kavramlar kanat profilinin alt yüzeyindeki hava hızının düşük, üst yüzeyindeki hava hızının yüksek olacağını göstermektedir. İstenen aerodinamik özelliklere sahip kanat profili şeklinin tasarımı bugüne kadar zorluklar çıkarmıştır. Havacılığın ilk yıllarında kanat tasarımları rastgele hazırlanmış ve akış alanında/bölümünde test edilmiştir, sonrasında ise Wright kardeşler kambura sahip profil kullanmışlardır. Günümüzde, NACA ise rastgele değil, formüller kullanarak airfoil üretmemize yardımcı olan uygun bir tanımlama yapmıştır. CFD yöntemi sıvının gerçek zamanlı davranışını dikkate alarak simülasyon gerçekleştirmek için kullanılan güçlü bir araçtır. Bu makalenin amacı, ANSYS Fluent kullanılarak AG35, NACA 4412, NACA 23012 ve TL54 kanat profilleri etrafındaki dış akışın simüle edilmiş bir modelini üretmek ve literatürden elde edilen deneysel verilerin ışığında düşük bir hız da (22,22 m/s) test edilerek doğrulamaktır. İki boyutta oluşturulan geometriler, seçilen kanat profiliyle 3 boyutta tasarlanmıştır. Kanat profillerini analiz etme yöntemi olarak hesaplamalı akışkanlar dinamiği (CFD) seçilmiştir. 0 ila 20 derece arası hücum açılarında geliştirilen kanat profilleri, gerçek rüzgâr tüneli boyutuna eşdeğer hesaplama bölgesinde, denklemler ise RNG k-Epsilon türbülans modeli ile çözülmüştür. Izgara oluşturma süreci Ansys Mesher ile, çözüm adımı ve sonuç görüntüleme işlemleri CFD Post programı ile gerçekleştirilmiştir. Düşük hız ve yüksek taşımaya sahip kanat profillerinin analizi, sürükleme katsayısı, kaldırma katsayısı ve kaldırma-sürükleme oranı üzerindeki etkisi sayısal yöntem ile araştırılmıştır. NACA 4412 profili için maksimum verimlilik elde edilmiştir.	hücum açısı, CFD, naca, taşıma katsayısı, sürükleme katsayısı
104	BEŞİKTAŞ’TAKİ HAVA KALİTESİ İNDEKSİNİN YAPAY SİNİR AĞLARI VE K EN YAKIN KOMŞULUK ALGORİTMALARI İLE TAHMİNİ	Bu çalışmada, Beşiktaş’taki Hava Kalitesi İndeksinin (HKİ) Yapay Sinir Ağları (YSA) ve k En Yakın Komşuluk (kNN) algoritmaları ile tahmin edilmesi amaçlanmıştır. Bu amaçla HKİ’yi etkileyebilecek 8 adet parametre seçilmiştir. Bu parametreler sırasıyla PM10, SO2, CO, O3, sıcaklık, nem, basınç ve rüzgar hızı’dır. Bu parametreleri içeren 2015, 2016, 2017 ve 2018 yıllarının Ocak aylarına ait 124 adet veri eğitim verisi olarak belirlenmiştir. 2019 yılı Ocak ayına ait ilk 14 günlük veriler ile 2018 yılının Ocak, Mart ve Aralık aylarının ilk 14 günlük verileri ise test verisi olarak kullanılmıştır. 2019 yılı Ocak ayının ilk 14 günlük verisi normalize edililerek, ayrıca test verisi olarak ta kullanılmıştır. YSA ve kNN’nin sonuçları karşılaştırılarak başarıları ölçülmüştür. YSA’nın Ocak 2018 ham verileri ile başarım oranı % 85.71, Mart 2018 için % 71.43, Aralık 2018 için % 78.57 olmuştur. Hem ham hem de normalize edilmiş Ocak 2019 verileri için ise başarım oranı % 85,71 olmuştur. kNN nin Ocak 2019 ham verileri ile başarım oranı % 92.86, Mart 2018 için % 28.57, Aralık 2018 için % 71.43 olmuştur. kNN’nin normalize edilmiş Ocak 2019 verileri ile başarım oranı ise % 92.86 olmuştur.	Hava Kalitesi İndeksi, Yapay Sinir Ağları, k en Yakın Komşuluk, Sınıflandırma
397	Betonarme Kirişlerde Makro Fiber Sentetik Katkı Kullanımının Etkileri	"Bu çalışmada, betonarme kirişlerde katkı malzemesi olarak makro-fiber sentetik donatı (MFSD) kullanımının betonarme kirişlerin davranışları üzerindeki etkileri araştırılmıştır. Bu amaçla şahit betonarme kirişler ve hacimce % 0,6 MFSD katkılı betonarme kirişler hazırlanmıştır. Tüm kirişlerin boyutları 150x230x1400 mm olarak tasarlanmıştır. Kirişlerin; enine donatı aralığı, mesnetler arası uzaklığı, kesme açıklığı, kiriş etkili yüksekliği gibi tüm fiziksel özellikleri birbirleriyle aynı olacak şekilde tasarlanmıştır. Tüm kirişlerde çekme donatısı 2?14, basınç donatısı 2?12 ve enine donatı olarak da ?8 S420 çeliği kullanılmıştır. Şahit numunelerde su/çimento oranı 0,5 olacak şekilde karışım hesapları yapılmıştır. Makro-fiber sentetik katkılı betonlarda ise şahit beton karışım miktarının hacimce % 0,6’sı kadar MFSD ilave edilerek diğer tüm özellikler aynı tutulmuştur. Üretilen betonların 28 günlük basınç dayanım testi sonuçları karşılaştırılmıştır. Betonarme kirişler 3 noktalı yükleme deneyine tabi tutularak kirişlerin altında orta noktasına denk gelecek şekilde yerleştirilen deplasman ölçerden alınan verilerle yük (kg)-deplasman (mm) grafikleri çizilmiştir. Deney sonunda, kirişlerde oluşan çatlaklar ve yük (kg)-deplasman (mm) grafikleri incelenerek, şahit betonarme kirişlerin ve MFSD katkılı betonarme kirişlerin; çatlak oluşumu, çatlak genişlikleri, kırılma düzeni, enerji yutma kapasitesi, dayanım ve deformasyon miktarları karşılaştırılmıştır."	Süneklik, polipropilen lif, enerji yutma kapasitesi, kiriş yükleme deneyi, makro fiber sentetik
998	Bilim ve Teknolojide Yapay Zekanın Önemi	"Zeka; Allah'ın verdiği zihin, akıl, sezgi, hırs, ilgi, kültür, inanç, bilimsel bilgi davranışları olmak üzere farklı insan yeteneklerinin ahenkli ve orantılı bağlantısından oluşur. Her birey farklı ölçek ve seviyelerde zeka seviyesine sahiptir; Bu yeteneklerden etkilenmeyen kimse yoktur. Entelektüel zeka, toplumdaki insanları iyileştirmek için hiçbir araştırma ve geliştirme yapılmaksızın statik seviyede olabilir. Doğal insan zekası, erkek ve kadının (Adem ve Havva) yaratılmasından bu yana var olmasına rağmen, bir dizi felsefi düşünce ve mantıksal önermeden geçerek günümüzün entelektüel seviyesine ulaşması yüzyıllar boyu sürdü. Ne yazık ki günümüzde pek çok disiplin ve toplumda insan zekasının bilim ve teknolojiye yansıması göz ardı edilmekte ve dolayısıyla bu toplumlar iyi gelişmiş ülkelerin gerisinde kalmaktadır. Bu makale, tarihsel perspektif ve metodolojik (modeller ve makineler) yönleriyle yapay zeka önemi için kısa bir değerlendirme ve öneriler sunmaktadır. Yenilikçi buluşlar veya mevcut bilimsel ve teknolojik olarak mevcut metodolojilerin en azından kısmen değiştirilmesi için insan zekasının klasik, kendini tekrar eden yaklaşımlar yerine bu konulara ışık tutması gerektiği önerilmiştir."	Yapay, zeka, mantık, makine, model, felsefe, robot
542	Bina Projelerinde Tasarım Aşaması Toplantılarının Değişiklik Emirlerine Etkisi	İnşaat projelerinde tasarım aşamasının yönetimi projelerin başarısını etkilemektedir. Genellikle bina inşaatlarının tasarım aşamasında mimarlar tüm sürece hâkim baş rol oyuncularıdır. Bu çalışmada, mimarların tasarım aşamasında gerçekleştirdikleri toplantıların, bina inşaat projelerinin değişiklik talimatları üzerindeki etkisi incelenmiştir. Çalışma sonucunda, toplantıların sıklığı ile tasarım aşamasında talep edilen ve gerçekleştirilen proje değişiklikleri arasında bir ilişki olmadığı sonucuna varılmıştır. Ayrıca projede yer alan mimarlar haricinde diğer paydaşların da tasarım toplantılarına katılmaları, proje değişikliklerini ve çatışan çıkarlarından kaynaklanan olası sorunları en aza indirebileceği, tasarım ve inşaat aşamasındaki değişiklik taleplerinin asgari düzeyde tutulmasına yardımcı olacağı tespit edilmiştir.	Değişiklik emiri, Eş zamanlı mühendislik, İnşaat maliyeti, Paydaşlar, Proje başarısı, Yapım yönetimi
752	BİNA TASARIMINDA KARAR DESTEĞİ OLARAK SÜRDÜRÜLEBİLİRLİK DEĞERLENDİRME ARAÇLARI	Günümüzde yapıların olumsuz çevresel etkilerinin kabul edilmesiyle birlikte bina tasarımında çevresel performans önemli bir kriter haline gelmiştir. Bir yapının çevresel performansından beklenen, toplam yapı kalitesi ve yaşam kalitesi maksimize edilirken, yapı yapma süreçleri ile ilişkili kaynak tüketiminin ve bu tüketimin insan ve çevre üzerinde yaratacağı etkilerin minimize edilmesidir. Bugün gelinen noktada bir binanın çevresel performansının sürdürülebilir olabilmesi için, tasarım sürecinde çevre ve insan açısından en doğru tasarım kararlarının en uygun aşamada verilmesi ve bu kararların ilgili sürdürülebilirlik hedefleri temelinde değerlendirilmesi gerekmektedir. Bu kapsamda, Bina Sürdürülebilirlik Değerlendirme Araçları (Building Sustainability Assessment Tools-BSAT) yapının çevresel performansının nitel ve/veya nicel olarak belirlenmesinde ve ne kadar sürdürülebilir olduğunun ortaya konulmasında kullanılan araçlar olarak önem kazanmıştır. Söz konusu araçlar ayrıca, sürdürülebilir tasarım sürecinde, tasarım kararlarının oluşturulmasında ve bu kararların sonuçlarının değerlendirilmesinde, böylelikle sürdürülebilir tasarım alternatifleri arasında optimum olanın seçilmesi yönünde ciddi katkılar sağlayabilmektedir. Bu araştırma, bina sürdürülebilirlik değerlendirmesi için kullanılan araçların bina tasarımında karar desteği olarak kullanılabilmesi potansiyelini tartışmayı amaçlamaktadır. Bu amaçla güncel araştırma çalışmaları yapılarak karar desteği sağlayabilecek araçların kapsamları ve özellikleri temelinde sürdürülebilirlik değerlendirme araçlarının bina tasarım sürecindeki rolleri değerlendirilmiştir. Sürdürülebilirlik değerlendirme araçlarının kullanımlarına ilişkin potansiyel faydalarının ortaya konulması ve sürdürülebilir mimari tasarım sürecindeki rollerinin açık bir şekilde tanımlanması, sürdürülebilirlik amacına ulaşmak konusunda tasarımcıları desteklemesi ve sürdürülebilirlik değerlendirme araçlarının karar desteği oluşturacak şekilde mimari tasarım sürecine entegre edilmesi yönüyle önemlidir. Daha yaşanabilir bir yapılı çevre oluşturmak üzere mimari tasarım sürecine veri desteği sağlayan sürdürülebilirlik değerlendirmeleri bu şekilde sürdürülebilir mimari tasarım düşüncesini destekleyen önemli araçlar haline gelmektedir.	Sürdürülebilir Tasarım, Çevresel Performans, Karar Desteği, Sürdürülebilirlik Değerlendirme Araçları
992	Bindirme bağlantılı kompozitlerin hasar davranışları üzerinde sıcak suyun etkisi	Bu çalışmadaörgülü cam fiber takviyeli epoksi kompozitler üzerinde sıcak suyun etkisideneysel olarak araştırılmıştır. Tek ve çift tesirli yama ile tamiratı yapılmışkompozit numuneler, oda sıcaklığındaki musluk suyu ile 50 0Csıcaklıktaki musluk suyunun içerisinde 7 gün ve 21 gün süre ile bekletilmiştir.Bekleme süresi sonunda numunelerin nem emilim oranları hesaplanarak,karşılaştırılmıştır. Aynı zamanda bu iki farklı sıcaklıktaki suyun içerisindebekletilen tek ve çift tesirli yama ile tamiratı yapılmış numunelerden eldeedilen maksimum hasar yük değerleri, kuru haldeki numunelerden elde edilen maksimumhasar yük değerleri ile karşılaştırılmıştır. Yapılançalışmada, suda bekleme zamanı ve suyun sıcaklık derecesi arttığı zamannumunelerin nem emilim oranlarının arttığı ancak maksimum hasar yükdeğerlerinin düştüğü tespit edilmiştir. Ayrıca çifttesirli yamalı numunelerden elde edilen nem emilim miktarlarının ve maksimumhasar yük değerlerinin daha yüksek olduğu deneysel olarak elde edilmiştir. Oda sıcaklığındaki musluk suyunda 7 günboyunca bekletilen çift tesirli yamalı numunelerin nem emilim miktarlarının,aynı sürede, aynı şartlarda bekletilen tek tesirli yamalı numunelerin nememilim miktarlarına göre %2,52 oranında artış sağladığı ölçülmüştür. Bununyanında tek tesirli yamalı numunelerin 50 0C sıcaklıktaki musluk suyununiçerisinde 21 gün bekletildikten sonra elde edilen maksimum hasar yükdeğerlerinin aynı şartlarda ve sürede bekletilen çift tesirli numunelerden eldeedilen maksimum hasar yük değerlerine göre %14,94 oranında düşük olduğu tespitedilmiştir.	çift tesirli yapışma bağlantısı, tek tesirli yapışma bağlantısı, sıcak su, çevresel etki, hasar yükleri
698	Bingöl Şehir Merkezine Yakın Devlet Yollarında Yağmur Suyu Hasadı Ve Hidroelektirik Potansiyelinin İncelenmesi	"Dünyada vazgeçilmez bir doğal kaynak olan suyun kullanabilir kısmı olan tatlı su kaynakları; nüfus artışı ve beraberinde ihtiyaç duyulan gıda ürünleri için tarımda daha fazla kullanımının yanı sıra şehirleşen sanayileşen bölgelerde ihtiyacı ve kirliliğinin artması ve iklim değişikliği etkisiyle erişimi ve kalitesinin olumsuz etkilemektedir. İnsan yaşamının en önemli ögesi olan su aynı zamanda günümüz insanlarının ve ülkelerin önemli gereksinimlerinden olan elektrik enerjisinin temininde kullanılacak temiz ve yenilenebilir bir kaynak olması, günümüzde elektrik enerjisi üretiminde en fazla miktarda kullanılan ve gün geçtikçe tükenen fosil kaynaklı yakıtlara karşı önemini artırmaktadır. Uluslararası alanda su ile ilgili sorunları kesin bir biçimde ele alındığı Dünya Su Forumunun, “Çözüm Zamanı”, “Geleceğimiz İçin Su” temalarıyla yapılan Fransa (2012) ve Güney Kore (2015) formlarında tatlı su kaynaklarının erişimi ve katledesinde olumsuz etkilenmelerin genel olarak eğitim, yeterli finans kaynakları sağlanması, su depolanması ve yağmur suyu hasadının yapılması, yerel yönetim desteklenmesi, manevi ve etik değerlerin ve ilkelerin tanınması ve su sektöründe karar alma süreçlerinde dikkate alınmasıyla azaltılabileceği belirtilmiştir. Su baskısı altında olan ülkemizin enerji ihtiyacı da bulunmakta olup bu çalışmada Bingöl Şehir Merkezine yakın devlet yollarının dağlık arazi kesimlerinden geçen kısımlarında yağmur suyu hasadı ile toplanan suyun cazibeli akışla kullanılması ve hidroelektrik potansiyeli tespit edilmeye çalışılmıştır. Yağmur suyunun karayolu projelerine göre toplanmasına uygun olan ayrıca düşü yüksekliğinin fazla olduğu; Karlıova Ayr-Solhan güzergahının 5960 m’lik kısmında toplanan yağmur sularının 18320 m çelik cebire borularla taşınarak yıllık 75,940,314.85 Watt enerji üretileceği hesaplanmasına karşın işletme ve yapım maliyetleri bakımından ekonomik olmadığı; bu nedenle. Bingöl şehir merkezine yakın Kurudere-Bingöl, Ilıcalar-Bingöl, Karlıova Ayr-Solhan güzergâhlarının yağmur suyu hasadına ve bu hasadın cazibeli akışla yerleşim yerlerine getirilmesi uygun olan kısımlarında yıllık toplanacak su miktarının su kaynaklarına ve ülke ekonomisine katkısı araştırılmıştır."	Karayolu, Yağmur Suyu Hasadı, Hidroelektrik Enerji, Evsel Su Kullanımı
364	Bingöl ve Elazığ İlleri Özelinde 2007 ve 2018 Türk Deprem Yönetmeliklerine Göre İvme Spektrumlarının Değişiminin İncelenmesi	Günümüzde inşaat alanında meydana gelen teknolojik gelişmeleri uygulamada aktif ve doğru bir şekilde kullanabilmek için ülkemizde 2007 yılında yürürlüğe giren ‘Deprem Bölgelerinde Yapılacak Binalar Hakkında Yönetmelik’ yerini 1 Ocak 2019 tarihi itibariyle ‘Türkiye Bina Deprem Yönetmeliği’ne bırakmıştır. Türkiye sınırları içerisinde yoğun olarak aktif tektonik faylar bulunmasından dolayı depreme dayanıklı yapı tasarımı büyük önem arz etmektedir. Depreme karşı tasarımda yapılara etkiyecek deprem yüklerinin tespitinde tasarım ivme spektrumları kullanılmaktadır. Bu çalışmanın amacı, 2007 Türk deprem yönetmeliğinden 2018 Türk deprem yönetmeliğine geçilirken meydana gelen deprem hesap esaslarındaki değişimin incelenmesidir. Bu çalışmada 2007 Türk deprem yönetmeliğine göre iki farklı deprem bölgesinde yer alan Bingöl ve Elazığ il şehir merkezlerinin, 2007 ve 2018 Türk deprem yönetmeliklerine göre ivme spektrumları karşılaştırılmıştır. Çalışma kapsamında ele alınan bölgeler için farklı deprem yer hareket düzeylerine göre ivme spektrumlarının, köşe periyotlarının, koordinata dayalı spektrum katsayılarının farklı zemin sınıflarına göre değişimi irdelenmiştir. 2007 deprem yönetmeliği ile 2018 deprem yönetmeliği karşılaştırıldığında, 2007 deprem yönetmeliğinde ivme spektrumları bölgesel olarak farklılık göstermez iken, 2018 yönetmeliğinde Afet ve Acil Durum Başkanlığı’nın oluşturduğu Türkiye Deprem Tehlike Haritalarından alınan ivme parametrelerinin koordinat odaklı değişimi bölgesel bir farklılık göstermesinden kaynaklı olarak ivme spektrumlarında farklılıklar meydana geldiği görülmüştür. Deprem tasarım esaslarında koordinata bağlı çalışan 2018 Türk deprem yönetmeliğinde ivme spektrumları kullanılacağı konumuna göre değişiklik göstermektedir. 2007 Türk deprem yönetmeliğinde ise ivme spektrumları konuma göre değişiklik göstermemektedir. Bu nedenle deprem tasarım esasları açısından, 2018 Türk deprem yönetmeliğindeki ivme değerlerinin, 2007 Türk deprem yönetmeliğindeki sabit ivme değerlerine kıyasla ekonomik ve emniyetli bir durum gösterdiği söylenebilir.	Deprem Yönetmelikleri, İvme Spektrumları, Sismik Tasarım, TBDY 2018, DBYBHY 2007
17	Bir kargo şirketi için süreç iyileştirme çalışmaları	Bu çalışmada, bir kargo şirketinde sistem analizi ve iyileştirme uygulamaları dikkate alınmış ve şirketin mevcut sisteminde bazı sorunlar tespit edilmiştir. Bu çalışma kapsamında, niteliksiz araç tipi kullanımı ve araç içi raf bulunmamasından kaynaklanan verimsiz alan kullanımı, paketleri araca yükleme ve indirme işlemi sırasında oluşan zaman kayıpları ve paket hasarı gibi problemleri çözmek amacıyla çok kriterli karar verme yöntemleri uygulanarak şirket için en uygun araç ve seçilen araca uygun araç içi raf tipi seçimi hedeflenmiştir. Ayrıca, GAMS programı yardımıyla şirket için büyük maliyet oluşturan dağıtım maliyetini en aza indirmek için araç rotalama problemi ele alınmıştır. Talep, taşıt miktarı ve taşıt kapasite kısıtlarına göre bir transfer merkezinden on sekiz şubeye rotalar yeniden oluşturulmuştur. Şirketin sisteminde mevcut olan sorunlar kümesi ile ilgilenerek, daha etkili bir sistem sağlamaya çalışılmıştır	Sistem Analizi ve İyileştirme, Araç Rotalama Problemi, GAMS, Çok Kriterli Karar Verme
1006	BİR KIRMA ELEME TESİSİNİN PERFORMANSININ DEĞERLENDİRİLMESİ VE OPTİMİZASYONU	Bu çalışmada, Türkiye’de yer alan bir kırma eleme devresinde performans değerlendirme veoptimizasyona yönelik detaylı örnekleme çalışmaları yürütülmüştür. Performans değerlendirmeçalışmalarının sonuçlarına göre devrede yer alan dik milli darbeli kırıcı ortalama boyut indirgemedeğerlerinde çalışmaktadır. Ancak, devrede yer alan konik kırıcının indirgeme oranı düşüktür.Kapalı ağız açıklığının düşürülmesi konik kırıcı indirgeme oranını arttırmaktadır. Elek verimleri iseüzerine gelen malzeme miktarı arttıkça düşmektedir. Bu çalışmanın ardından devrede yer alantüm ekipmanlar uygun model yapıları ile ayrı ayrı modellenmiştir. Model sonucu elde edilen tonajve tane boyu dağılımları madde denkliği sonuçları ile çok yakındır. Modelleme çalışmalarınınardından iki farklı simülasyon çalışması yürütülmüştür. İlk çalışmanın sonuçları konik kırıcı kapalıağız açıklığının düşürülmesinin hem konik kırıcı indirgeme oranının hem de konik kırıcı elekgrubu performansını arttırdığını göstermiştir. İkinci çalışmanın sonucunda ise devrede yer alanince elek açıklıklarının 5 mm’den 6 mm’ye çıkarılması sonucunda ürün kalitesinde herhangi birbozulma olmadan tesis kapasitesinin %15 arttırılabileceğini göstermiştir.	Kırma, Eleme, Agrega, Modelleme, Optimizasyon
214	Bir Mikro Şebekenin Yük Frekans Kontrolü için Tamsayı Derece Yaklaşımlı Kesir Dereceli PID Kontrolörün Optimizasyonu	Modern güç sistemlerinde yük değişiklikleri ve arızalar sonrası üretim-yük dengesini koruma yeteneğini sağlamak önemli bir problemdir. Bir yük frekans kontrol (LFC) mekanizması bu gereksinime bir çözüm sağlar. Mikro şebekelerde üretilen güç miktarı sürekli olarak değişir ve aynı zamanda birçok belirsizliğe sahiptir, bunun nedeni mikro şebekelerin genellikle elektrik enerjisi üretmek için yenilenebilir enerji kaynakları (RES) kullanmasıdır. Mikro şebeke sistemlerindeki bu değişiklikler ve belirsizlikler nedeniyle, geleneksel kontrolörler uzun vadede iyi bir performans sağlamada yetersiz kalmıştır. Bu çalışmada, mikro şebekede, LFC karşılaşılan zorluklarla başa çıkmak için tamsayı derece yaklaşımlı kesir dereceli PID kontrolör (IOA FOPID) önerilmiştir. En uygun kontrolör parametrelerinin belirlenmesi için lig şampiyonası algoritması (LCA), karınca koloni optimizasyonu (ACO) ve optikten esinlenen optimizasyon (OIO) algoritmaları kullanılmıştır. Aynı zamanda, IOA FOPID kontrolörünün kazançlarının en uygun değerlerinin elde edilmesi için çok amaçlı bir maliyet fonksiyonu kullanılmıştır. Üç farklı optimizasyon algoritması ile elde edilen en uygun kontrolör parametre değerleri için mikro şebeke sistemin zaman domeni analizleri yapılmış ve algoritmaların başarıları karşılaştırılmıştır.	Mikro şebeke, Tamsayı derece yaklaşımlı kesir dereceli PID kontrolör, Çok amaçlı maliyet fonksiyonu
65	Bir Otobüs İşletmesi İçin Tedarikçi Seçimi	Günümüz iş dünyasında rekabet her geçen gün artmaktadır. Bu yüzden doğru tedarikçi seçimi yapmak gerekmektedir. Kent içinde önemli bir yere sahip olan toplu taşıma sektöründe, doğru araçların seçimi büyük öneme sahiptir. Bu araştırmada, İstanbul’da bir kurumda otobüs alımları için tedarikçi seçim problemi ele alınmıştır. Bu kapsamda, çok kriterli karar verme yöntemlerinden (ÇKVV) faydalanılmıştır. Birden fazla kriterin yer aldığı durumlarda, ÇKVV yöntemlerinden faydalanmak karar vericiye çok büyük kolaylıklar sunmaktadır. Çalışmanın ilk aşamasında ÇKVV yöntemlerinden, Analitik Hiyerarşi Prosesi (AHP) yöntemi kullanılarak kriter ağırlıkları elde edilmiştir. İkinci aşamada ise, Promethee yöntemi kullanılarak da en uygun alternatif seçimi yapılmıştır. Bu yöntemlerin kullanılmasından sonra elde edilen sonuçlara göre kurum için en uygun otobüs tedarik markası belirlenmiştir. Çalışmanın sonuçlarının toplu ulaşım sistemindeki, tedarikçi seçim sürecinde önemli unsurların analiz edilerek kurumların verimliliğin arttırılmasına katkı sağlayacağı umulmaktadır. Bu çalışmada gerçekleştirilen model ve modelde yer alan kriterler karar vericiler için yol gösterici olarak kullanılabilir.	Çok Kriterli Karar Verme, Tedarikçi Seçimi, Analitik Hiyerarşi Prosesi, PROMETHEE
162	Bir Tekstil İşletmesinde Denetimler ve Avantajları	Tekstil fabrikaları günümüzün rekabetçi ve değişken dünyasında ayakta kalabilmek için stratejiler geliştirmeli ve bu stratejileri esnek bir şekilde günümüz koşullarına uyarlamalıdır. Bu rekabet ortamında özellikle müşteri isteği üzerine iç veya dış denetçi tarafından yapılan denetimler işletmelerin diğer işletmelerden bir adım öne çıkmasını sağlamaktadır. Şirketlerin aldığı denetimler çeşitli şekillerde sınıflandırılabilir. Bu çalışmada denetim türleri denetçi türüne göre iç ve dış denetim olarak sınıflandırılmıştır. Denetim, b ordro s özleşmesi o lan b ir ş irkette ç alışan k işi t arafından y apılıyorsa, i ç d enetim, y oksa d ış denetimdir. İşletmeye yönelik denetimin ilkeleri ve avantajları çalışmada açıklanmıştır. Bu çalışmada denetim sıklığı işletme içi etkileşim ve işletmedeki çalışan sayısının işletmenin iyileştirilmesindeki etkisini incelemek amacıyla bir simülasyon hazırlanmıştır. Hazırlanan simülasyonda işletme içi parametrelere göre ilgili değişimler günlük bazda işlenmiştir. Sonuçta eğer işletme içi tüm parametreler yeterli bir biçimde toparlanırsa denetim sıklığının en fazla 3 ayda bir yapılması durumunda en yüksek iyileşme başarımı elde edildiği görülmüştür. Gelecek dönem çalışmaları, gelişen bilişim teknolojileri yapay zekanın denetçiye denetimler için nasıl kolaylık ve bakış açısı sunduğu konusunda bilgiler sunulmuştur.	Denetim, GMP denetimi, Kalite yönetim sistemi, Çevre yönetim sistemi, Uzaktan denetim, Online denetim
848	Bir Tekstil İşletmesinde Risk Değerlendirme Uygulaması : 5x5 Matris ve HAZOP	Ülkemizde ön planda bulunan sektörlerden biri olan tekstilde , gelişen teknoloji ve makineleşmenin artması ile üretim birçok tehlikeye daha açık hale gelmiş, iş kazalarının yoğun yaşandığı ve risklerin arttığı bir sektör olmuştur. Bu sebeple tehlikelerin tespitinin yapılması ve bu tehlikelerin oluşturacağı risklerin doğru derecelendirilmesi alınacak önlemlerin belirlenip kazaları en aza indirmek veya kazaların oluşumunu engellemek için yapılması gereken en önemli iş sağlığı ve güvenliği adımıdır. Bu adımı gerçekleştirmek içinde işletmeye en uygun olan risk değerlendirme metodunu seçmek gerekmektedir. Bu çalışmada örme kumaş imalatı yapan bir firmada HAZOP ve 5x5 matris yöntemi uygulamaları gerçekleştirilmiş , farklı iki risk değerlendirmesi yöntemlerinin sektör için uygulanabilirliği, avantajları ve dezavantajları belirlenmiştir.	İş sağlığı ve güvenliği, Risk Değerlendirmesi, HAZOP, 5x5 matris yöntemi, tekstil, örme
862	Bir Tekstil İşletmesinde, Doğal ve Sentetik Boyarmaddelerle Boyanmış %100 Pamuklu Kumaşların Karşılaştırılması	Gelişen teknoloji, çevre kirliliğini de yanında getirmiştir. İncelen ozon tabakası, azalan yeşil alanlar, artan hava ve su kirliliği gibi olumsuzluklar karşısında, özellikle gelişmiş ülkelerde duyarlı bir kamuoyu oluşmaya başlamıştır. Hem sanayileşmeyi sürdürmek hem de çevreyi koruyabilmek için yeni tedbirler düşünülmeye başlanmıştır. Günümüzde “çevre-dostu tekstiller” konusu giderek artan bir önem kazanmaktadır. Toksik olmayan, kolay ve güvenli bir şekilde elde edilebilen doğal boyarmaddeler bu bağlamda, sentetik boyarmaddelere karşı iyi bir alternatiftir. Bu çalışmanın amacı, doğal boyama yapılan pamuklu ürünler ile sentetik boyama yapılmış aynı pamuklu ürünlerin mukavemet, renk haslığı, yıkama haslığı ve sürtme haslığı değerlerinin karşılaştırılarak, kumaş üzerine etkilerinin incelenmesidir.	Doğal Boyama, Pamuk Boyama, Renk Haslığı, Mukavemet, Yıkama Haslığı
374	Bir Top ve Çubuk Sisteminin Ayrıklaştırılmış Geri Adımlamalı Kayan Kipli Kontrolü	Bu çalışmada, eksik eyleyicili mekanik sistemlerin bir örneği olan top ve çubuk sistemi için bir ayrıklaştırılmış geri adımlamalı kayan kipli kontrol kuralı tasarlanmıştır. Kayan kipli kontrol ve geri adımlamalı kontrol yöntemlerini birleştiren ve bir ayrıklaştırma algoritması ile bu yöntemin eksik eyleyicili sistemlere uygulanmasını sağlayan ayrıklaştırılmış geri adımlamalı kayan kipli kontrol yöntemi top ve çubuk sisteminin kontrolünde kullanılmıştır. Kontrolörün tasarım yöntemi Lyapunov teoremine dayandığı için sistemin kararlılığı garanti altına alınmıştır. Tasarlanan kontrolörün etkinliği benzetim çalışmaları ile test edilmiştir. Benzetim bulguları ayrıklaştırılmış geri adımlamalı kayan kipli kontrol yönteminin geleneksel ayrıklaştırılmış kayan kipli kontrol yöntemi ile karşılaştırıldığında dış bozuculara karşı etkili bir kontrol sinyali ürettiğini göstermiştir.	Eksik eyleyicili mekanik sistemler, Top ve çubuk sistemi, Kayan kipli kontrol, Geri adımlamalı kontrol
812	Birinci Mertebe Kayma Deformasyon Teorisine Dayalı FD Düz Eksenli Kirişlerin Serbest Titreşim Analizi	Bu çalışmada, birinci mertebe kayma deformasyon teorisine dayalı doğru eksenli fonksiyonel derecelenmiş (FD) malzemeli kirişlerin serbest titreşim özellikleri incelenmiştir. Malzeme özelliklerinin sadece kiriş kalınlığı boyunca değiştiği kabulü yapılmıştır. Malzeme değişim katsayısının, uzunluk/kalınlık oranlarının ve sınır koşullarının kirişlerin serbest titreşim davranışı üzerindeki etkileri de parametrik olarak incelenmiştir. Bu kirişlerin serbest titreşim davranışını idare eden hareket denklemleri, Timoshenko kiriş varsayımına dayalı minimum toplam enerji ilkesi kullanılarak elde edilmiştir. Kanonik halde elde edilen bu adi diferansiyel denklemler Tamamlayıcı Fonksiyonlar Yöntemi (TFY) ile sayısal olarak çözülmüştür. Hesaplanan doğal titreşim frekansları, literatürdeki mevcut çalışmaların sonuçları ile karşılaştırılmış ve bunlarla uyum içerisinde olduğu gösterilmiştir.	Fonksiyonel derecelenmiş malzeme, Tamamlayıcı fonksiyonlar yöntemi, Serbest titreşim analizi
710	Birleşik bir turbülatörün ısı transferi analizi	Buçalışmanın temel amacı ANSYS Fluent v17 kullanılarak bir dairesel boruiçerisinde eşkenar üçgen kesitli sarmal tel ve bükülmüş banttan oluşanbirleştirilmiş bir tasarımının termohidrolik davranışını incelemektir. Sayısalçalışma, 4650 ve 21780 arasındaki Reynolds sayısı aralığında akışkan olarak sukullanarak gerçekleştirilmiştir. Çalışılan Reynolds sayı aralığında Nusseltsayısı birleşik tasarım için %110 ila %128 aralığında pürüzsüz borudan dahayüksektir. Birleşik tasarımın sürtünmesi pürüzsüz borudan yaklaşık %525 dahayüksek olarak elde edilmiştir. Birleşik tasarımın ısı transfer performansaralığı 1.13-1.227 arasında bulunmuştur. Maksimum ısı transferi performansı en düşükReynolds sayısında gerçekleşmiştir.	Bükülmüş bant, sarmal tel, ANSYS, ısı transfer performansı, sayısal analiz
209	Bitki İndeksleri Kullanarak Buğday Bitkisinin Rekolte Tahmini	Uzaktan algılama, yer bazlı cihazlar, uçaklar veya uydular gibi uzak platformlardan yeryüzündeki nesneler hakkında bilgi edinmeyi sağlayan bilim dalıdır. Uydu verileri farklı analizler yardımıyla işlenerek çeşitli alanlarda kullanılabilmektedir. Uydu görüntülerinden elde edilen bitki örtüsü indeksleri yeryüzüne ilişkin farklı bilgiler sağlamaktadır. Kuraklık haritalarının oluşturulması, ürün deseni belirleme çalışmaları, zamana bağlı ürün veya bitki örtüsü değişimi çalışmaları bunlardan bazılarıdır. Gerek iklim koşullarının uygun olması gerekse de zengin tarım arazilerinin olması sebebiyle, tarım Türkiye ekonomisi için önemli bir alandır. Bu sebeple hem işletme sahipleri hem de ilgili bakanlıklar tarım arazilerinden maksimum verim alınması konusunda ilgilidirler. Türkiye’de en çok üretim alanına sahip ürün ise buğdaydır. Bu çalışmada Şanlıurfa’nın güneydoğusunda bulunan Tarım İşletmeleri Genel Müdürlüğüne ait arazideki buğday verimi incelenmiştir. Uydu görüntülerinden elde edilen bitki indeksleri ve geçmiş yıllara ait parsel verim değerleri kullanılarak verim tahmin modeli kurulmuş ve modelin doğruluğu farklı bir yıldaki verim değerleri ile sorgulanmıştır. Ayrıca NDVI, MSAVI ve GNDVI bitki indekslerinin doğrulukları araştırılmıştır. Çalışmanın sonucunda her üç indekse ait çiçeklenme öncesi, çiçeklenme evresi ve çiçeklenme sonrasındaki yansıtım değerleri kullanılarak 2018-2019 sezonuna ait verim tahmini yapılmış ve en yüksek başarı %82 ile çiçeklenme evresindeki NDVI değeriyle sağlanmıştır.	Uzaktan algılama, verim tahmin modeli, buğday, bitki örtüsü indeksi
586	Bitlis İlinin Rüzgâr Enerjisi Potansiyelinin İstatistiksel Analizi	Bu çalışmada, Bitlis ilinin rüzgâr enerji potansiyeli, Bitlis meteoroloji istasyonunda onar dakikalık olarak ölçülen rüzgâr verileri kullanılarak araştırılmıştır. Rüzgâr verilerinin istatistiksel analizinde, Weibull dağılımı kullanılmıştır. Analiz sonucunda, rüzgâr hızı ve güç yoğunluğunun ortalama değeri hem gözlemlenen hem de Weibull dağılımına göre belirlenmiştir. Weibull dağılımına göre yıllık ortalama rüzgâr hızı ve güç yoğunluğu değerleri sırasıyla 3.26 m/s ve 49.77 W/m2 olarak bulunmuştur. Rüzgar hızının yönlere göre değişimi belirlenmiş ve hakım rüzgar yönünün %27.5 frekans değerinde Güney-Güneybatı istikametinde olduğu tespit edilmiştir. Rüzgâr verilerinin gözlemlenen ile Weibull dağılımı sonuçlarının birbirine yakın olduğu bulunmuştur. Ayrıca rüzgâr hızı ve güç yoğunluğunun yüksekliğe göre değişimi belirlenmiştir.	Rüzgar enerjisi, Rüzgar güç yoğunluğu, Weibull dağılımı, Bitlis
261	Bitümlü Sıcak Karışımlarda Kireçtaşı ve Volkanik Cüruf Filler Kullanımının Dayanıma Etkisinin Araştırılması	Bu çalışmada karayollarında sıklıkla kullanılan bazalt, kaba-ince agrega ve kontrol filler olarak kullanılmıştır. Alternatif filler malzemesi olarak kalker ve volkanik cüruf kullanılmıştır. Agregalara fiziksel, kimyasal ve mekanik özellik tayini yapıldıktan sonra uygun gradasyonda %4,5, 5, 5,5, 6, 6,5 oranlarında bitüm kullanılarak Marshall stabilite deneyi yapılmıştır. Her bitüm yüzdesinde 3 numune olmak üzere toplam 45 numune döküm yapılmıştır. Optimum bitüm yüzdesi belirlendikten sonra bazalt, kalker ve volkanik cüruf fillerin kullanıldığı numuneler karayolları teknik şartnamesine göre kıyaslanmıştır. Çalışma sonucunda kalker fillerin, optimum bitüm oranını düşürmesi, metilen mavisi deney sonucuna göre sınır değeri aşmaması ve bölgede kalker ocaklarının çok sayıda bulunması nedeniyle alternatif filler olarak kullanılabileceği saptanmıştır.	Marshall stabilite, Filler, Bitümlü sıcak karışım, Bazalt, Kireçtaşı
904	Biyodizel pilot yakıtlı doğalgaz motorunda performans karakteristiklerinin Stokastik Reaktör Model kullanılarak incelenmesi	Bu çalışmada, bir doğalgaz motorunda farklı biyodizel pilot yakıt püskürtme basınçlarının performans karakteristiklerine etkileri stokastik reactor modele (SRM) dayanan ‘Kinetics & SRM Engine Suite’ yazılımı kullanılarak incelenmiştir. Motorun yanma işleminin benzetimini yapmak için bu gelişmiş yazılım yakıtların kimyasal kinetik mekanizmalarını kullanır. Bu çalışmada, biyodizel yakıtı yansıtmak için 71 bileşen ve 217 reaksiyon içeren ‘Metil dekanoat/metil-9 dekenoat/n-heptan’ kimyasal kinetik mekanizması biyodizelin yerini tutan yakıt kimyasal kinetik mekanizması olarak tanımlanmıştır. Yazılım araçları vasıtasıyla ayarlanan teorik model deneysel very aracılığıyla doğrulanmıştır. Sonrasında, biyodizel pilot yakıtlı doğalgaz motorunun motor performans karakteristiklerini incelemek için benzetim işlemi üç farklı stokastik parçacık sayısında (50, 100 ve 150) gerçekleştirilmiştir. Pilot yakıt püskürtme basıncının artmasıyla motor döndürme momenti ve efektif gücün arttığı fakat özgül yakıt tüketiminin azaldığı gözlemlenmiştir. Buna ek olarak, simülasyonda kullanılan çeşitli stokastik parçacık sayılarının benzetimi yapılmış motor performans karakteristik verilerini önemli ölçüde etkilemediği saptanmıştır.	Çift yakıtlı motor, Doğalgaz, Biyodizel pilot yakıt, Stokastik Reaktör Model, Motor Performansı
406	BN İlavesinin Sıkıştırma Döküm Yöntemi ile Üretilen B4C/Al Hibrit Kompozitlerin Mekanik Özellikleri Üzerine Etkileri	"Yürütülen çalışma kapsamında, bor nitrür (BN) ilavesinin bor karbür (B4C) ile güçlendirilmiş alüminyum (Al) kompozitlerinin mekanik özellikleri üzerindeki etkileri incelenmiştir. Ağırlıkça %5 B4C katkılı olarak hazırlanan alüminyum matriks kompozit malzemelere ağırlıkça %3, %5 ve %10 BN ilave edilerek ve 75 MPa basınç altında sıkıştırma döküm yöntemi ile döküm işlemi gerçekleştirilerek BN-B4C/Al hibrit kompozit malzeme üretilmiştir. Kontrol ve karşılaştırma amacıyla, BN ve B4C ilavesi olmaksızın alüminyumdan elde edilen numuneler kullanılmış; BN ve B4C ilavesinin üretilen malzemelerin yoğunlukları üzerine etkileri ve ortalama talaş uzunlukları incelenmiştir. BN katkısının mekanik özellikler üzerindeki etkisini belirlemek amacıyla, sertlik ölçümleri gerçekleştirilmiş; malzemelerin akma dayanımları, çekme dayanımları ve yüzde uzama miktarları çekme testi yardımıyla belirlenmiş ve karşılaştırılmıştır."	Alüminyum, Bor nitrür, Bor karbür, Sıkıştırma döküm, Mekanik özellikler
451	Boruların Çift Geçişli Paralel Tüp Kanal Açısal Presleme (DP- PTCAP) Yöntemi ile Aşırı Plastik Deformasyon Analizi	Aşırı plastik deformasyon (APD), nano yapılı ve ultra ince taneli malzemeler elde edilmesi amacı ile kullanılan bir yöntemdir. Tüp şeklindeki malzemelerin aşırı plastik deformasyonunda kullanılan birçok yöntem vardır. Bu yöntemlerden biri de paralel tüp kanal açısal presleme (PTCAP) yöntemidir. Bu çalışmada, boru şeklindeki parçaların deformasyonu çift geçişli paralel tüp kanal açısal presleme (DP-PTCAP) metodu kullanılarak araştırılmıştır. Analizlerde, 5 farklı kanal açısı, 4 farklı kesit genişleme oranı ve 4 farklı boyutsuz uzunluk kullanılmıştır. Bu parametrelerin elde edilen tüp (boru) şeklindeki parçaların gerilme, birim şekil değişimi ve şekillendirme kuvvetine etkileri sonlu elemanlar yöntemi ile analiz edilmiştir. Çalışmada AA6061 malzeme kullanılmıştır. Analizler sonucunda, kanal açısının artması ile efektif birim şekil değişimi, şekillendirme kuvveti ve malzemede oluşan gerilmenin azaldığı görülmüştür. Çift geçişli kalıplarla elde edilen malzemelerin birim şekil değişiminin tek geçişli kalıplara nazaran daha yüksek olduğu belirlenmiştir. Yapılan çalışma sonucu analizlerden elde edilen birim şekil değişimine bakarak çift geçişli kalıplar ile elde edilen malzemelerin tane yapısının tek geçişli kalıplara nazaran daha ince taneli olduğu söylenebilir.	"Aşırı plastik deformasyon;, paralel tüp kanal açısal presleme, çift geçiş, sonlu elemanlar analizi, PTCAP"
789	Boşluk Oranının Farklı Siltlerin Likit Limit Değerleri üzerindeki Etkisi	Bu çalışmada farklı silt türü zeminlerin likit limit değerleri Casagrande ve koni penetrometre deneyleri ile farklı boşluk oranı değerleri için belirlenmiştir. Elde edilen sonuçlara göre, zeminlerin boşluk oranının likit limit değerleri üzerinde önemli ölçüde etkiye sahip olduğu görülmüştür. Boşluk oranı etkisi ve operatöre bağımlı etkinin minimize edilmesi için koni penetrasyon deneyinin Casagrande deneyine kıyasla avantajlı olduğu belirlenmiştir. Boşluk oranı ve likit limit değerleri arasındaki ilişki zeminlere göre farklılık göstermektedir. Bu sebeple boşluk oranı değişime bağlı likit limit değerinin kestirimine yönelik genel bir bağıntının kullanımı önerilmemiştir. Bunun yerine, boşluk oranındaki değişim için zeminlerin ayrı olarak test edilmesi önerilmiştir.	Likit limit, Atterberg limitleri, Boşluk oranı, Zemin sınıflama, Zemin testleri
744	BOX-BEHNKEN DENEY TASARIMI İLE MİKRODALGA ENERJİLİ ISITMANIN YÜKSEK SÜLFÜRLÜ ALTIN FLOTASYON KONSANTRESİNE ETKİLERİ: OPTİMİZASYON VE MODELLEME	Bu çalışmada, mikrodalga enerjili ısıtmanın, refrakter özelliği gösteren düşük tenörlü altın konsantresine olan etkileri, Box-Behnken deney tasarımı yardımıyla kızdırma kaybı üzerinden modellenerek incelenmektedir. Mikrodalga enerji uygulandığında, ısıtma veya bölgesel kavurma prosesinin etkili parametreleri olarak güç (Watt), süre (dakika) ve kütle (g) bağımsız değişkenleri seçilerek 3 değişkenli Box-Behnken üzerinden 15 adet deney olarak tasarlanmış, bağımlı değişken için model eşitlikleri geliştirilmiştir. Ardından, Minitab programı yardımıyla, yanıt yüzey yöntemine göre etkili parametrelerin optimizasyonu incelenmiştir. Optimizasyon çalışmalarında kullanılan cevher, ülkemizin batı kesimi, Ege bölgesinden temin edilmiş, önceki çalışmalarımız sırasında Denver hücresinde flotasyonla nihai 4 ppm Au ve %21 kükürt içeriğine ulaştırılmıştır. Deneysel çalışmalar sonunda hesaplanan optimizasyon değerlendirmelerine göre 3 g miktardaki numunenin, 30 dakika süresince 680 W’lık mikrodalga enerjisinin aktarımının yeterli olduğu bulunmuştur.	Mikrodalga ısıtma, Refrakter altın, Sülfür, Box-Behnken tasarım, Optimizasyon
57	"Bulanık Çok Kriterli Karar Verme Teknikleri İle Tedarikçi Seçimi; Bir Traktör Fabrikası Örneği"	"Günümüzde tedarik zinciri kavramı, iş dünyasında kalite, maliyet ve performans gibi unsurlarla stratejik rekabetin artması sonucu firmaların piyasadaki saygınlığını sağlayan unsurlardan biridir. Zincirin ilk adımı olan ‘tedarikçi seçimi’ için alınan kararların doğru olduğunu söyleyebilmek zordur. Çünkü birbirlerinden farklı amaçları gerçekleştiren alternatiflerden en uygun olan tedarikçiyi bulmak gerekir. Bu çalışmada Türkiye’ nin tarım araçları üretimini gerçekleştiren bir firmaya ait tedarikçi seçimi problemi ele alınmıştır. Literatürde Çok Kriterli Karar Verme yöntemleri; hesaplama zamanı, basitlik ve güvenilirlik açısından farklılık göstermektedir. Çalışmada kullanılan yöntemler güvenilirlik açısından iyi, orta ve zayıf düzeyde olacak şekilde seçilmiştir. Tedarikçi seçiminde kriterlere göre alternatifler arasında değerlendirmelerde kesin yargılara varılamayacağı için klasik mantık anlayışı yeterli gelmeyecektir. Bu yüzden bütün yöntemler bulanık olarak kullanılmıştır. İlk çözüm yolu olarak Bulanık AHP, ikinci çözüm yolu olarak bütünleşik Bulanık DEMATEL- Bulanık TOPSIS ve son çözüm yolu olarak bütünleşik Bulanık AHP- Bulanık MOORA olmak üzere 3 farklı şekilde problem ele alınmış ve sonuçlar karşılaştırılmıştır. Çalışmanın amaçlarından birisi de yöntemlerin bütünleşik kullanılmasından elde edilen sonuçların, yaygın olarak kullanılan yöntemlerdeki sonuçlardan farklı olabileceğini göstermektir. Bu nedenle çözüm yolları arasında bir üstünlük saptanması yoluna gidilmemiştir."	Çok Kriterli Karar Verme, Tedarikçi seçimi, Bulanık AHP, Bulanık DEMATEL, Bulanık TOPSIS, Bulanık MOORA
384	Bulanık SWARA ve Bulanık Analitik Hiyerarşi Prosesi Yöntemi ile İş Değerlemesi	"İş değerlemesi, bir kuruluştaki bir işin göreli değerini sistematik olarak belirleme sürecidir. İşletmede yapılmakta olan tüm işlerin değerleri belirlenerek adil ve güvenilebilir bir ücret sisteminin kurulması amaçlanır. Ücret yönetimi, işletmelerin üretimini ve üretkenliğini artıran önemli bir araç olmasının yanında çalışanı işletmeye bağlayan ekonomik bir teşvik yöntemidir. Hem işletmeleri hem de personeli yakından ilgilendiren ücret sisteminin doğru şekilde kurulması, işletmedeki iş değerleme çalışmasının ne kadar efektif kullanıldığına bağlıdır. İş değerlemesi çalışmasında işlerin göreli değerleri, işletme içinde yürütülen tüm işler için belirli faktörler ışığında önem dereceleri açısından karşılaştırılarak belirlenir. Önem derecesi en fazla çıkan iş diğer anlamda işletme amaçlarının gerçekleştirilmesine en fazla katkıyı sağlayan iş diğer işlerden daha önemli kabul edilir ve daha fazla ücretle çalışmasının uygun olduğu kabul edilir. İş değerleme çalışması ısıtma ve soğutma sektöründe uzun yıllardır faaliyet göstermekte olan bir işletmede uygulanmıştır. İşletmede yeni kurulacak montaj hattında görev alacak üç görev tanımı örneklem grubu seçilerek iş değerlemesi çalışması uygulanmıştır. Uygulamada kullanılacak kriterler iş değerlemesi metodu ile belirlenmiş ve kriterlerin birbirleri ile karşılaştırılması Bulanık SWARA ve Bulanık Analitik Hiyerarşi Prosesi (AHP) yöntemi ile sağlanmıştır. Böylelikle personeller sadece yaptıkları işin dikkate alındığı ve bilimsel verilere dayanan iş değerleme çalışması sonuçlarına göre oluşturulan ücret skalalarına yerleştirilecek; doğru işe doğru ücret politikası hayata geçirilecektir."	iş değerlemesi, Bulanık AHP, Bulanık SWARA
1075	Bulanık veri zarflama analizi ile beton pompası seçimi	"Bu çalışmanın amacı,inşaat sektöründeki makine seçimleri problemine, beton pompası açısındanyaklaşmak ve beton pompası üreticileri ve kullanıcılarına, üretim ve satın almasüreçlerinde yardımcı olabilecek bir yöntem ortaya koymaktır. Bu kapsamda, çokölçütlü karar verme problemlerini çözmek için kullanılan yöntemlerden biri olanveri zarflama analizi, elde edilen verilerin bazılarının bulanık sayılarolmaları nedeniyle, bulanık veri zarflama analizi (BVZA) olarak kullanılmıştır.Hesaplamalarda hem bulanık ve hem de normal sayıları aynı anda işleyebilmekiçin Madea ve diğerleri (1998) tarafından geliştirilen ve Saati ve diğerleri(2002) tarafından iyileştirilen ?-kesim kümeleri yaklaşımındanfaydalanılmıştır. Çalışma kapsamında, Türkiye’de faaliyet gösteren üç farklıbeton pompası üreticisi tarafından üretilen aynı tipteki birer adet betonpompasının özellikleri ve beton pompası kullanıcısı 70 adet firmanın makinesorumluları ile yapılan görüşmelerden elde edilen veriler kullanılarak, sözkonusu beton pompalarının etkinlikleri hesaplanmıştır. Bu etkinlik hesaplamasısırasında Charnes-Cooper-Rhodes yöntemi ile elde edilen eşitliklerkullanılmıştır.Sonuçolarak, değerlendirmeye alınan üç farklı beton pompası içerisinden B3 kodlubeton pompası, etkinlik değeri en yüksek olan seçenek olarak belirlenmiştir. Buçalışma sonucunda elde edilen bulguların; beton pompası üreticilerininpazardaki durumlarını görmelerine, ürünlerini geliştirerek rekabet güçleriniartırmalarına ve potansiyel alıcı ve kullanıcıların en uygun ürünü seçmelerineyardımcı olabilecekleri düşünülmektedir. Ayrıca BVZA’nın, çok ölçütlü kararverme problemlerinde karşılaşılan farklı tür ve birimlerdeki verilerin, mevcutkısıtlarla birlikte değerlendirilmesinde kullanılabilecek oldukça faydalı bir yöntemolduğu ortaya konulmuştur. Bu yöntem ile bir veya birden çok parametrehedeflenerek hesaplamalar yapılabilmekte ve karar verme sürecinde avantajsağlanabilmektedir."	Beton pompası, BVZA, Çok ölçütlü karar verme, inşaat makineleri
1064	Büyük Ölçekli Veri Merkezleri İçin Bulut Bilişim Kullanarak Sunucu Sanallaştırma	Bulut Bilişim, yönetimi kolay, ihtiyaca göre ölçeklenebilir, birçok farklı cihazdan kolaylıkla erişilebilen, ortak kaynaklar üzerinde sunulan bilişim servisleri olarak tanımlanabilir. Bulut Bilişim, sunduğu esnek yapısıyla kurumların bilişim hizmetlerini yönetmelerine yardımcı olmaktadır. Bulut yaklaşımı, maliyeti düşürmekle birlikte, riskleri azaltarak daha güvenli bir çalışma ortamı sunmaktadır. Bu çalışmada büyük ölçekli veri merkezlerine sahip olan kurumların, bulut bilişimin bir hizmet modeli olan, altyapının hizmet olarak sunulması yöntemi ile fiziksel sunucularını sanallaştırarak nasıl maliyetlerini azaltabilecekleri konusuna değinilmiştir. Bu kapsamda veri merkezi tamamen fiziksel sunuculardan oluşan bir kurumun, mevcut sunucularını kaynak ölçeklendirme yapılabilen, yüksek erişilebilirlik ve felaket kurtarma yapısı olan bir sanal platform üzerine aktarmasına yönelik çalışmalardan ve kazanılan faydalardan bahsedilmiştir.	Sanallaştırma, Bulut Bilişim, Büyük Ölçekli Veri Merkezleri
301	Cannabis Sativa L. (Kenevir)’de İn Vitro Mikroçoğaltım	Cannabis sativa (Kenevir) birçok endüstriyel alanda kullanılan bir bitkidir. Dioik (son yıllarda geliştirilen monoik çeşitler) ve yabancı döllenen bir bitki olması, ıslah çalışmalarında ve belirli bir amaca yönelik yetiştiricilikte birçok sorun yaşatmaktadır. Bu yüzden ana ve baba birey olarak kullanılacak genotiplerin klonal çoğaltılması büyük öneme sahiptir. Klonal çoğaltım için biyoteknolojik yöntem olan mikroçoğaltım uygulaması başarılı sonuçlar vermektedir. Daha kısa sürede aynı gen dizilimine sahip birçok bitki üretimi sunmaktadır. Bu çalışmada, kenevir üzerinde yapılmış mikroçoğaltım için eksplant kaynağı ve onun sterilizasyonu, kullanılan besin ortamları, büyüme düzenleyicileri ve köklendirme araştırmaları incelenmiş ve en uygun ortamlar tespit edilmiştir. Gelecekte, ıslah çalışmaları ve amaca uygun sera veya açık alandaki yetiştiricilik işlemleri için uygun klonların çoğaltılmasında yol gösterici olacaktır.	Cannabis sativa, in vitro, mikroçoğaltım
957	Cbs Tabanlı Çatıların Yağmur Suyu Toplama Kapasitesinin Hesaplanması	Dünya üzerinde dört mevsimin hepsinin neredeyse eşit sürelerde yaşandığı ender yerlerden birisi olan ülkemizde, doğanın bize sunduğu imkanlardan faydalanmak sürdürülebilirlik açısından oldukça önemlidir. Bu çalışmada CBS yardımıyla, Eskişehir Teknik Üniversitesi İki Eylül Kampüsü mevcut yapı çatılarının, yağmur suyu toplama kapasiteleri araştırılmıştır. Çalışma sonucunda, yapılacak düşük maliyetli düzenlemelerle tüm kampüs çatlarından 37 milyon litre üzerinde yağmur suyu toplanabileceği ortaya konulmuştur.	CBS, İHA, Yağmur Suyu Hasadı, Sürdürülebilirlik
956	CBS TABANLI ULAŞIM KAYNAKLI HAVA KİRLETİCİ EMİSYON MİKTARLARININ BELİRLENMESİ	Kentsel alanlardaki ulaşım araçlarında küresel bir artış geçekleşmektedir. Bunun sonucu olarak, motorlu taşıtların egzozlarından kent atmosferine verilen kirleticilerin seviyeleri, bölgenin meteorolojik ve topoğrafik koşullarının etkisiyle zaman zaman insan sağlığını tehdit edici boyutlara ulaşabilmektedir. Bu çalışmanın amacı, ulaşımdan kaynaklı emisyon miktarlarının Coğrafi Bilgi Sistemleri (CBS) ile belirlendiği çalışmaların incelenmesi ve Eskişehir Teknik Üniversitesi’nin İki Eylül Kampüsüne giden araçlardan kaynaklanan hava kirletici emisyonlarının ağ analizi ile belirlenmesidir. Mevcut şehir içi otobüslerinin elektrikli olması durumlarında emisyonların azaltılması amacıyla kampüs içine Anadolu Üniversitesi Yunus Emre Kampüsü ile İki Eylül Kampüsü arasında iki farklı güzergahın emisyon etkisi network analizi ile hesaplanmıştır. Analiz sürecinde ArcGIS network analiz aracı kullanılmıştır. Çalışmada EMEP/CORINAIR emisyon faktörü veri tabanından taşıt kategorilerine, motor teknolojisine ve yakıt türlerine göre uygun emisyon faktörleri seçilmiş, seçilen emisyon faktörleriyle otobüs seferleri ve şahsi araç sayıları kullanılarak trafikten kaynaklı hava kirletici emisyon miktarları network analizi ile tahmin edilmiştir. Çalışmadaki ağ analizinin amacı yol tasarımını ve gelişimini yönlendirecek ideal bir ağ modeli bulmak için farklı modellerin trafik koşullarını karşılaştırmaktır.	Network analiz, CBS, hava kalitesi
99	Ceviz kabuğundan karbon dioksit kullanılarak aktif karbon üretimi ve metilen mavisi adsorpsiyonu.	In this study, activated carbon with strong adsorption property was synthesized from lignocellulosic structured walnut shell. Active carbon synthesis was realized in two stages: carbonization and physical activation. Carbonization was carried out at 8 different temperatures (300-1000°C), 500 ml/min N2 gas flow and 10°C/min heating rate for 1 hour. Activation was done at 2 different temperatures (800- 900 °C) at 100 ml/min CO2 gas flow for 1 hour. Characterization of activated carbons was carried out and their adsorption capacities were examined with methylene blue. The surface areas of the activated carbons were investigated by BET analysis and the surface areas ranged from 652,22 to 56,79 m2/g. Amounts of micro and mesopores in these surface areas were calculated. Besides, SEM analysis indicates the porous structure and XRD analysis confirms that the structure is amorphous. Methylene blue adsorption was performed in the aqueous phase and the capacities of the activated carbons were calculated. The methylene blue adsorption capacity of activated carbons varies between 174,81-15,96 mg/g.	biyokütle, karbonizasyon, fiziksel aktivasyon, aktif karbon
213	Characterization of the influence of Amyloid ? (1-42) By Way of Modeling Synaptic Cleft with an RC Electronic Circuit	The research toward understanding the role of oligomeric amyloids in Alzheimer disease (AD) has gained a considerable attention in recent years. The information obtained in this direction showed that Amyloid Derived Diffusible Ligands (ADDLs) cause an ambiguous ions movements across lipid bilayers in plasma membrane and consequently alter its dielectric properties such as permeability. Nevertheless, how these amyloid protein selectively alters the permeability of cell membrane has not been noted down because none of specific receptor have been identified for ADDLs binding. As a result of the increase of cellular calcium level, local micromechanical properties of cells can change and thus induce reorganization of cytoskeletal structures that can cause neurodegenerative disorders such as AD. Therefore, in this study we have tried to specify the effect of alteration of permittivity and permeability of synaptic channel as modelling synaptic cleft by an RC circuit. By linking the electronic neuronal models that we have previously designed with the RC cleft model, when the information transferred from one neuron to another, the rate of error measured on the later neuron circuit with reference of the former one was determined with respect to the rate of change of R and C values individually. It was observed that C and R, and hence permeability of synaptic channel does effect the communication error. It is concluded that a healthy synaptic channel conserves optimum resistivity and capacity levels at which the inter-neuronal signalling is achieved at a minimum error. This results could be linked to hypothesizes that amyloids have a common feature in structuring channel-like concentrations which supported by their electrical activity as well as the rate of permeability of Calcium like cautions.	Alzheimer disease, Amyloid beta, Synaptic cleft
395	CISTUS CRITICUS, FERMENTE ROOIBOS VE YEŞİL ÇAY INFÜZYONLARININ TOPLAM FENOLİK, TOPLAM ANTİOKSİDAN VE ASKORBİK ASİT İÇERİKLERİNİN KARŞILAŞTIRMALI BİR ÇALIŞMASI	Bitkiler eski zamanlardan beri fitokimyasal içerikleri nedeniyle geleneksel olarak tedavi amaçlı kullanılmıştır. Çoğu bitki, biyoaktif bileşikleri sayesinde çeşitli fizyolojik avantajlar sergilemektedir. Bu bitki kaynaklı gıdalar çoğunlukla çay olarak tüketilir. Dikkate değer bir şekilde çay, dünyada en çok tüketilen ikinci içecektir. Çay içecekleri doğal biyoaktif içerikleri nedeniyle, fonksiyonel gıda olarak kabul edilir. Antioksidanlar ve polifenoller bakımından zengin olan fonksiyonel gıdalar çoğunlukla ya hastalıkların ilerlemesini önler/yavaşlatır veya durdurur. Fonksiyonel gıda tüketimi, sadece hastalık önleme / geciktirme amacıyla değil, aynı zamanda diğer sağlık ve sağlıklı yaşam kavramlarına olan katkısı nedeniyle de tüketimi bakımından artış eğilimindedir. Bu çalışmada, Cistus criticus, fermente olmuş rooibos ve yeşil çay infüzyonlarının toplam fenolik içeriği, antioksidan aktivitesi ve askorbik asit seviyeleri üzerinde demleme tekniğinin (sıcak ve soğuk) karşılaştırılması amaçlanmıştır. Sonuçlara göre, sıcak demlenmenin toplam fenolik içerik için daha verimli olduğu, toplam antioksidan aktivite için ise bunun tam tersinin söylenebileceği belirlenmiştir (P <0.05). Ayrıca, Cistus criticus infüzyonları, toplam fenolik bileşikler bakımından kıyaslandığında en yüksek içeriğe sahip çay olarak öne çıkarken, yeşil çayın sıcak ve soğuk infüzyonları içinde en yüksek antioksidan etkinliğe sahip oldukları göstermiştir. Askorbik asit miktarında ise bu 3 bitki çayının farklı sıcaklıklarda demlenmesinin herhangi bir etkisinin bulunmadığı belirlenmiştir (P >0.05).	Cistus çayı, rooibos çayı, yeşil çay, antioksidan, toplam fenolik
273	CNN İLE 2B GÖRÜNTÜLERDEN SERVİKAL OS KONUMUNU TAHMİN ETME	Otomatik bir rahim ağzı kanseri testinde, 2 boyutlu görüntülerden rahim ağzının yerinin tahmin edilmesi gerekir. Servikal os, dört kadran konumu gösteriminde veya 12 saatlik dilimler halindeki gösterimde her bir konumun yerini belirlemek için referans noktası olarak kullanılmaktadır. Servikal os noktasının hassas tespiti lezyonların doğru adreslenmesini sağlar. Bu çalışmada, 2 boyutlu gri tonlamalı görüntülerde servikal os koordinatının (x, y) merkezini tahmin etmek için 6 katmanlı bir evrişimli sinir ağı kullanılmıştır. Servikal os'un yerini tahmin etmek için herhangi bir görsel unsuru maskelemeden bütünsel bir yaklaşım kullandık. Çalışmada kullanılan iki boyutlu görüntüler, bir telesentrik lens ve 500-550 nanometre ışık dalga boylarına sahip bir CCD kamera kullanılarak elde edildi. Sınırlı sayıda örnek görüntü (145 görüntü) nedeniyle veri, büyütme tekniklerinden faydalanılarak her bir orijinal görüntü, görüntünün merkez noktasına göre -30 dereceden +30 dereceye kadar 1 derecelik artan açılar ile döndürüldü. Bu veriler üzerinden öğrenme yapan 6 katmanlı evrişimli sinir ağı, daha önce görülmeyen 21 serviks görüntüsü üzerinde test edildi. Sonuçlar, kullanılan görüntü merkezi tabanlı büyütme tekniğinin tahmin performansını iyileştirdiğini gösterdi. Servikal os lokasyonunun tahmininde 2.4 RMSE değeri elde edildi.	Servikal os Tahmini, Serviks Uteri, Evrişimli Sinir Ağları, Veri Çoğaltma
954	Coğrafi Bilgi Sistemleri ile Uygun Arıcılık Yerlerinin Belirlenmesi	Arıcılık, yaşantımızda oldukça önemlidir. Arıcılık, teknik ve biyolojik bilgilerin yanı sıra coğrafi ortamla ilişkili bir faaliyettir. İklim, flora ve topografya arıcılığı etkileyen önemli faktörlerdir. Türkiye’nin arıcılık potansiyeli oldukça yüksektir, fakat bu potansiyelden yeterince yararlanılmamaktadır. Bu bağlamda, çalışmada kullanılan Coğrafi Bilgi Sistemleri(CBS) teknikleri ile ağırlıklı çakıştırma analizi yapılarak İzmir ilinin Karaburun, Çeşme ve Urla ilçelerinin arıcılık için uygun yerlerinin belirlenmesi işlemi gerçekleştirilmiştir. Uygunluk haritası oluşturulurken yükseklik, eğim, bakı, flora, yağış, su kaynaklarına, yola ve yerleşime olan uzaklık faktörleri kullanılmıştır. Oluşturulan uygunluk haritası sonucunda bölgenin arıcılık faaliyetleri için uygun olan yerleri belirlenmiştir.	Coğrafi Bilgi Sistemleri, Uygunluk Analizi, Arıcılık
197	Coğrafi Bilgi Sistemleri Tabanlı Analitik Hiyerarşi Yöntemi Kullanılarak Ege Denizi’nde Rüzgâr ve Dalga Enerji Sistemleri İçin Yer Seçimi	"Denizlerde entegre rüzgâr ve dalga enerji sistemleri, son yıllarda dünyada önemli araştırma konuları arasında yer almaktadır. Bu enerji sistemlerinden en verimli şekilde yararlanabilmek için kuruluma en uygun alanların belirlenmesi oldukça önemlidir. Bu çalışmada Ege Denizi’nde entegre rüzgâr ve dalga enerji sistemleri için uygun alanlar Coğrafi Bilgi Sistemleri (CBS) tabanlı Analitik Hiyerarşi Yöntemi (AHY) ile belirlenmiştir. Yer seçim kriterleri olarak; rüzgâr hızı, belirgin dalga yüksekliği, deniz derinliği, trafo merkezlerine uzaklık, limanlara uzaklık, kıyıya uzaklık ve deniz tabanı çökel tipleri seçilmiştir. Veriler CBS ortamında işlenmiş, kriter ağırlıklarının belirlenmesinde ve kriterlerin alt kategorilerinin/gruplandırılmış seçeneklerinin puanlandırılmasında ikili karşılaştırma yöntemi kullanılmıştır. Çalışmanın sonucunda, Ege Denizi’nde toplam 50,4 km2 alanın entegre rüzgâr ve dalga enerji sistemlerinin kurulabileceği uygun alanlar olduğu ve bu değerin 43,4 km2’sinin Bozcaada çevresinde yer aldığı tespit edilmiştir. Çalışmanın sonuçları; CBS tabanlı AHY’nin denizlerde rüzgâr ve dalga enerji sistemleri için yer seçimi problemlerinde etkin bir şekilde kullanılabileceğini göstermiştir."	Coğrafi Bilgi Sistemi, Analitik Hiyerarşi Yöntemi, Yer Seçimi, Rüzgâr Enerjisi, Dalga Enerjisi
155	Coğrafi Bilgi Sistemlerinin Türkiye’deki Tarihsel Gelişimi Ve Mevcut Durumu	"İnsan türü Dünya’da var olduğundan beri doğayı, çevresi ve çevresinde gerçekleşen olayları anlama ve biçimlendirme çabası içerisindedir. Yer seçiminden üretime, yapılaşmadan tüketime tüm faaliyetlerinde doğadan edindiği bilgiyi kullanmış; iklim, toprak, topografya gibi çevresel verileri analiz ederek yeni kararlar üretmiştir. Ancak özellikle Sanayi Devrimi sonrası, doğadan kopuş yaşanmış ve doğaya ilişkin bilgiler unutulmaya başlanmıştır. Bunun yanında nüfusun artması ile ihtiyaçlar da artmış ve bu ihtiyaçların karşılanması için doğanın kısıtları göz ardı edilmeye başlanmıştır. Bunların bir sonucu olarak çevresel kaynaklar insan ihtiyaçlarını karşılayamaz ve kendini yenileyemez hale gelmiştir. Yaşanan çevresel felaketler, bu etkinin ne denli keskin olduğunu göstermektedir. Coğrafi Bilgi Sistemleri (CBS), bu sorunlara çözüm arayışından çıkmış, insanların sınırsız ihtiyaçlarını sınırlı kaynaklarla karşılamak ve gezegenin problemlerini analiz edip onlara çözüm bulmak için kullanılan gelişmiş bir araçtır. Günümüzde CBS, özellikle planlama çalışmaları için etkin bir karar verme mekanizmasıdır. Dünyada CBS kullanımı teknolojinin gelişimine paralel biçimde ilerlemiştir. Türkiye’de CBS kullanımı ise kamu kurumlarında gerekli ve yeterli altyapı eksikliğinden kaynaklı kısıtlı iken çoğunlukla özel sektörde karşılık bulmaktadır. Bu çalışmada, CBS’nin dünyada ve Türkiye’deki tarihsel gelişimi; kamu, özel sektör ve akademik çalışmalar açısından incelenmiş, Türkiye’deki mevcut durumu ortaya konmuş ve geleceği için olanaklar tartışılmıştır."	Türkiye’de CBS’nin Tarihsel Gelişimi, CBS’nin Tarihi, Kamuda CBS Gelişimi, Akademide CBS’nin Gelişimi, Özel Sektörde CBS’nin Gelişimi
408	Coğrafi Konuma Özel Tasarım Spektrumlarının Betonarme Yapı Performansına Etkisi	Bir bölgenin depremselliği, yerel zemin koşulları ve yapısal özellikler yapıların deprem etkisi altındaki davranışlarını ve risklerini belirlemede kullanılan önemli parametrelerdir. Yapılar ile ilgili analizlerde o bölgenin depremselliği, spektrum eğrileri ile ifade edilebilmektedir. 2019 yılında yürürlüğe giren Türkiye Bina Deprem Yönetmeliği ile noktaya özel spektrum eğrileri kullanılmaya başlanmıştır. Bu çalışma kapsamında Türkiye’deki yedi farklı coğrafi bölgeden birer il seçilerek coğrafi konumun hem deprem parametrelerine hem de yapı performans hesaplamalarını hangi düzeyde etkilediği ortaya konmaya çalışılmıştır. Ankara, Antalya, Diyarbakır, Erzurum İstanbul, İzmir ve Samsun illeri için 50 yılda aşılma olasılığı %10 (tekrarlanma periyodu 475 yıl) olan ve Türkiye Bina Deprem Yönetmeliği’nde DD-2 olarak belirtilen yer hareket düzeyi ile yerel zemin sınıfı ZE olarak dikkate alınmıştır. Her il için kısa periyot harita spektral ivme katsayısı, en büyük yer ivmesi, en büyük yer hızı, yerel zemin etki katsayıları, tasarım spektral ivme katsayıları ile yatay ve düşey elastik spektrum eğrisi için hesaplamalar yapılmıştır. Çalışma ile farklı geometrik konumlarda bulunan fakat aynı zemin özellikleri ve yer hareketi olmasına rağmen deprem parametrelerinin değişimi incelenmiştir. Coğrafi konumun yapı performans hesaplamalarına etkisi ortaya koymak adına tüm illerde aynı yapısal özelliklere sahip yedi katlı betonarme bir yapı seçilmiştir. Seçilen örnek betonarme yapı için her il için analizler gerçekleştirilmiştir. Yapı analizinde zemin özelliklerinin dikkate alındığı statik adaptif itme analiz kullanılmıştır. Elde edilen tüm sonuç değerleri karşılaştırılmıştır. Coğrafi konum değişikliği hem deprem parametrelerini hem de yapısal analiz sonuçları doğrudan etkilemektedir. Çalışma, Türkiye Bina Deprem Yönetmeliğinin sahaya özel deprem parametrelerinin bir kazanım olduğu sonucunu ortaya çıkarmıştır. Herhangi bir noktada yerel zemin koşulları ve yapısal özellikler aynı olsa bile bölgenin depremsellik öğelerinin dikkate alınması gerekmektedir.	Deprem, tasarım spektrum, yer hareket düzeyi, coğrafi konum, betonarme, adaptif itme analizi
854	COMPUTATION OF SHORTEST PATH PROBLEM IN A NETWORK WITH SV-TRIANGULAR NEUTROSOPHIC NUMBERS	In this article, we present an algorithm method for finding the shortest path length between a paired nodes on a network where the edge weights are characterized by single valued triangular neutrosophic numbers. The proposed algorithm gives the shortest path length from source node to destination node based on a ranking method. Finally, a numerical example is also presented to illustrate the efficiency of the proposed approach.	"single valued triangular neutrosophic number, ; network, shortest path problem."
126	Consolidation settlement calculation and examination of the foundation settlements with finite elements method, example of Batman city Gültepe bridge	In this study, geological and geotechnical studies were carried out on the soil of a bridge built in 2015 in the Gültepe District of Batman City, located in southeastern Turkey, to perform the foundation settlement calculation. For this purpose, four foundation boreholes were drilled to determine the engineering parameters of the soil, and triaxial pressure and consolidation tests were carried out on the obtained samples. The consolidation settlement calculation was made in accordance with these parameters. Using the same data, numerical analysis was performed with PLAXIS 2D, a two-dimensional finite element package program. The consolidation settlement value was calculated by performing dynamic analysis based on time in the computer software. The settlement value was determined to be 1.70 cm after the analysis, and it was evaluated by correlating with the consolidation settlement analysis results made according to Bowles (1988). Consolidation settlement calculations and finite element package program analyses gave similar results. The Bored Pile technique, which is one of the soil improvement methods, was applied and discussed in order to determine the geological problems in the study field.	Bridge, Consolidation settlement, Finite Element Method
8	Covid-19 Virüsü Salgını İle Mücadelede Büyük Veri Çalışmaları: Çin Örneği	Koronavirüs salgını, bütün dünyada köklü değişikliklere sebep olarak hepimizin hayatını büyük ölçüde etkiledi. Çalışma ve eğitim şekillerimizden, iletişim ve etkileşim yöntemlerimize, alışveriş davranışlarımıza kadar çeşitli alanlarda değişikliklere sebep oldu. Çin, koronavirüsle savaşmak için büyük veri, yapay zekâ, bulut bilişim, blok zinciri, 5G gibi akıllı teknolojileri aktif olarak kullandı. Şirketler algoritmalarını halka açık hale getirdi, araştırmacılar verileri paylaştı. Şirketler, eğitimciler ve uzaktan çalışanlar için önemli video yayın araçlarına erişim olanakları artırıldı. Etkileri hala bütün dünyada çeşitli kısıtlamalar altında devam ederken ve birçok ülkede ikinci dalganın etkileri ağır bir şekilde seyrederken, Güney Kore, Singapur, Tayvan ve özellikle Çin gibi ülkelerde salgın kontrol altına alındı ve neredeyse hayat tamamen normale döndü. Bu çalışmada, Çin’de uygulanan büyük veri ve yapay zekâ çalışmalarının salgınla mücadelede nasıl kullanıldığı ve durumun dijital altyapı kurulumu, algılayıcıların (sensörlerin), kameraların sağladığı verileri analizi ve takibi ile kontrol altına alındığı incelenmektedir.	koronavirüs, kovid-19, salgın, büyük veri çalışmaları, yapay zeka
514	Cumhuriyet Dönemi Maden Aramalarında Tarihi Kayıtlardan Faydalanıldığına Dair Örnekler	1930’lu yılların başında ekonomide devletçiliğin uygulamaya geçmesiyle birlikte Türkiye’de sanayileşme hamlesi başlatılmış, demiryolu yapımı ve madenlerin işletilmesine hız verilmiştir. İnşa edilen demiryollarıyla birlikte yeni madenlerin işletilmesi gündeme gelmiştir. Bu aşamada yetkililer yüzyıllar önce işletilip terk edilen madenlerin incelenmesinin faydalı olacağını düşünmüşlerdir. İktisat ve Nafıa Vekâletleri, Başvekâlet (Başbakanlık) kanalıyla Hazine-i Evrak Müdürlüğüne (Devlet Arşivleri Müdürlüğü) müracaat ederek Osmanlı madenleri hakkında bilgi istemişlerdir. Arşiv görevlileri Kitâb-ı Cihânnümâ ve Tarih-i Cevdet gibi eserlerin yanı sıra arşiv vesikalarından madenlerle ilgili bilgiler derleyerek gerekli yerlere ulaştırmışlardır. Bu makalede Cumhuriyet döneminde madencilik alanında tarihi kayıtların kullanıldığına dair örnekler incelenecektir.	Madencilik tarihi, Cumhuriyet dönemi, Tarih-i Cevdet, Kitab-ı Cihannuma
513	Cumhuriyet Döneminde Maden İşletmelerinde İşçi Haklarını Belirlemeye Yönelik Bazı Düzenlemeler (Ergani Bakır İşletmesi ve Ereğli Kömür İşletmesi Örnekleri)	Osmanlı Devleti döneminde madenler işletilmiş ancak çalışan işçilere uzun bir dönem yasal hakları verilmemiştir. XIX. yüzyılın ortalarından itibaren yasal düzenlemelere gidilebilmiş ve Ereğli kömür havzasında çalışan işçiler için Dilaver Paşa Nizamnamesi ile birtakım haklar verilmiştir. Cumhuriyet dönemine kadar bu nizamnameden başka işçiler hakkında fazla bir çalışma yapıldığı söylenemez. TBMM’nin açılmasından sonra madenlere ve maden işçilerine önem verilmiş, hem verimlilik açısından hem üretimin artması noktasında maden işçilerinin haklarının iyileştirilmesi konusunda yasal düzenlemelere gidilmiştir. Çalışma konumuz olan Ereğli Kömür İşletmesi ve Ergani Bakır İşletmesi’nde çalışan işçilere sağlık, güvenlik ve mali haklar konusunda birtakım düzenlemeler yapılarak onların daha iyi koşullarda çalışmasına imkan sağlanmıştır. Bu iki maden işletmesinde işçilerin çalışma sürelerinin kısaltılması, bekar işçilere üç öğün yemek verilmesi, işçilerin barınabileceği yatakhaneler inşa edilmesi, işyerinde alınacak olan güvenlik önlemleri gibi konularda işçi hakları iyileştirilmiştir. Bu çalışmada planlı kalkınma dönemine kadar Ereğli Kömür İşletmesi ve Ergani Bakır İşletmesi’nde çalışan işçilerin ne gibi hakları olduğuna değinilecektir.	Barınma, Ereğli Kömür İşletmeleri, Ergani bakır işletmeleri, İşçi Güvenliği, Maden işçileri
656	CuO Nanoyapıların Karakterizasyonu ve Üretimi: Elektrokatatlitik Hidrojen Üretimindeki Uygulamaları	Yenilenebilir ve sürdürülebilir bir enerji şekli olarak fosil yakıtların yerini alabilecek başlıca enerji kaynaklarından biri olan hidrojen, temiz emisyon ve yüksek dönüşüm verimliliği nedeniyle artan bir ilgi görmektedir. Suyun elektrolizi ile H2 üretimini daha verimli ve ekonomik hale getirmek için, elektrotların aşırı gerilimlerinin azaltılması ve aynı zamanda, iyi bir elektrokatalitik etkinliğe sahip ucuz ve kararlı elektrotların seçilmesini gerektirir. Bu çalışmada, CuO nanoyapılar, kimyasal teknikle sentezlenmiştir. CuO nanoyapıların morfolojileri ve yapıları, FE-SEM, BET ve XRD ile ayrıntılı olarak karakterize edilmiştir. Üç farklı morfolojiye sahip CuO nanoyapılar (Nanorod, nanoflake ve nano-çiçek) elde edilmiştir Elde edilen malzeme yüzeylerinin ıslanma davranışını belirlemek için temas açısı ölçümleri kullanılmıştır. Elektrotların hidrojen oluşum reaksiyonundaki elektrokatalitik etkinliği hakkında bilgi edinmek amacıyla katodik polarizasyon, açık devre-süre ölçümleri, impedans ölçümleri ve Mott-Schottky analizi 1M KOH çözeltisinde gerçekleştirilmiştir. Ayrıca, alkalin elektroliz için elektrotların enerji tüketim verimlilikleri incelenmiştir.	CuO, Nanoyapılar, Hidrojen evrimi, Enerji ihtiyacı
691	Cuo ve Zno İçeren Nanoakışkanların Termofiziksel Özelliklerinin Belirlenmesi ve Yapay Sinir Ağı İle Modellenmesi	Günlük yaşamsal döngü için gerekli bir faktör olan enerjiye talep sürekli olarak artarken enerji kaynakları da hızlı bir şekilde tükenmektedir. Bu doğrultuda mevcut enerji dönüşüm sistemlerinin yeniden gözden geçirilip var olan sınırlı enerji kaynaklarından daha çok yararlanabilmek için yeni yöntemler geliştirilmesi büyük önem taşımaktadır. Boru içi akışlarda ısı transferini artırarak enerjiyi daha faydalı bir şekilde kullanabilmek günümüzde önem arz etmektedir. Çalışmamızda, CuO ve ZnO nanopartiküllerle beraber saf su, etanol ve etilen glikol malzemeleri kullanılarak üretilen nanoakışkanlar deney düzeneğinden geçirilerek ısı iletim katsayıları (k) ve ısı taşınım katsayıları (h) belirlenmiştir. Reynolds sayısı 1600 civarında olan deneysel ölçümlerde saf suya göre ısı transferinde ZnO’ da %16.5 ve CuO’ da %13.3 değerinde ortalama iyileşme sağlanmıştır. Nanoakışkanların ısı transfer katsayılarının farklı pH değerleri ve Reynolds sayısı değerleri arasındaki ilişki gösterilmiştir. CuO ve ZnO bazlı nanoakışkanların h değerleri için yapay sinir ağı kullanılarak tahminsel modeller oluşturulmuştur. Elde edilen modellerin doğruluk oranı karşılaştırılmıştır. ZnO bazlı nanoakışkanın tahminsel modeli CuO ya göre %40 daha başarılı olduğu gösterilmiştir.	Nanopartikül, nanoakışkan, termofiziksel özellikler, yapay sinir ağları
260	Ç2842, MS58 ve Al 6013 Malzemelerin Elektolitik Ni Kaplanmasında Kaplama Kalınlığı ve Yüzeysel Özelliklerin İncelenmesi	Bu çalışmada elektolitik Ni kaplanmada Ç2842, MS58 ve Al 6013 malzemelerin etkisi ve kaplama sonrası yüzey pürüzlülüğünün değişimi incelenmiştir. Deneylerde Ç2842 çelik, MS58 pirinç ve Al 6013 alüminyum alaşımı malzemeler Ni ile kaplanmıştır. Bu malzemeler, torna tezgahında farklı ilerleme oranlarında (0,065-0,13 mm/dev) işlenerek numuneler üzerinde farklı yüzey pürüzlülükleri elde edilmiştir. Daha sonra numuneler üzerine Ni kaplanmıştır. Kaplama işlemi sonrasında kaplama kalınlığı ve kaplama sonrası yüzey pürüzlülüğü ölçülmüş görüntülü incelmeler yapılarak kaplama kalitesi incelenmiştir. Deneyler sonucunda, diğer malzemelere göre MS 58 malzeme üzerinde daha kalın Ni tabakası (43 µm) elde edilmiştir. Kaplanan malzemenin elektriksel iletkenliğinin yüksek olması kaplama hızını arttırmaktadır. Ancak iletkenlik değerinin düşük olması kaplama yüzeyinin kalitesini iyileştirmektedir. Çelik malzemenin kaplama sayesinde yüzey pürüzlülüğü değeri %33-57 aralığında azalmıştır. Al 6013 malzemede, kaplama sonrası yüzey pürüzlülüğü %94-107 oranında artmakla beraber çukur şeklinde yüzeysel hatalar ortaya çıkmaktadır.	Elektrolitik kaplama, Nikel, Yüzey pürüzlülüğü, Kaplama kalınlığı
534	Çaldıran Fayı’nın Çaldıran İlçesi Dolayında Paleosismolojik ve Neotektonik Özellikleri	"Sağ yanal atımlı Çaldıran Fayı Türkiye’nin Doğu Anadolu bölgesindeki önemli aktif faylarındandır. Fayın 24 Kasım 1976 tarihinde ürettiği yıkıcı deprem önemli hasar ve can kaybına neden olmuş ve 50-55 km yüzey kırığı oluşturmuştur. Çaldıran ilçesi dolayında yüzey deformasyonları ve paleosismolojik kazı esasına dayalı olarak gerçekleştirilen bu çalışmada son depremde oluşan yüzey kırıklarının korunduğu kesimlerin olduğu saptanmıştır. Yüzey ve paleosismolojik çalışmalar Holosen’de bölgede yüzey kırığı oluşturan (M?7) en az üç depremin olduğunu göstermektedir. Çaldıran dolayında, son depremde 1,5 m sağ yanal ve 30-40 cm düşey ötelenme saptanmıştır. Ayrıca,1696’da Çaldıran bölgesinde meydana gelen depremi [18] Çaldıran Fayı’nın ürettiği kabul edilerek tekrarlanma aralığının 280 yıl; kısa dönem yatay kayma hızının 5,36 mm/yıl-1 düşey kayma hızının ise 1,43 mm/yıl-1 olduğu saptanmıştır."	Çaldıran fayı, Paleosismoloji, Deprem, Tekrarlanma aralığı, Kayma hızı
246	Çalışan Sessizliği ve Algılanan Örgütsel Destek Arasındaki İlişkinin Veri Madenciliği ile İncelenmesi	İnsan davranışının kendine özgü bağlamlarda modellenmesi bugün özellikle pazarlama ve yönetim alanlarında yapılan araştırmalarda hayati önem taşımaktadır. Yönetim perspektifinden bakıldığında, çalışan davranışının modellenmesi karar vericilerin iş gücü planlaması ve yönetimi gibi pek çok konuda elini güçlendirmektedir. Elde edilen kapsamlı çalışan profilleri işletmelere başta sürdürülebilir rekabet üstünlüğü olmak üzere son derece önemli stratejik kazanımları sunmaktadır. Bu çalışma, çalışan sessizliği davranışı ile algılanan örgütsel destek arasındaki ilişkiyi veri madenciliği teknikleri aracılığıyla modellemeye yönelik öncül bir girişimdir ve bu bağlamda çalışan profili çıkarımı yapılmasını amaçlamaktadır. Bu iki önemli olgunun böyle bir ilişkisel bir çerçevede ele alınması örgütsel davranış araştırmacı için yeni bir kapı aralamaktadır. Çalışma kapsamında kullanılan ölçekler yardımıyla elde edilen verilerden bilgi keşfi yapabilmek için birliktelik kuralları analizi uygulanmıştır. Araştırma kapsamında çalşan profillerini temsilen elde edilen birlikteliklerin daha anlamlı olabilmesi için 0,50 eşik değeri üzerindeki kurallar değerlendirilmiştir. Bu doğrultuda, öncelikle örgütsel sessizlik ölçeğinin faktörleri arasındaki birliktelik kuralları değerlendirilmiş ve yedi kural elde edilmiştir. Daha sonra, algılanan örgütsel destek faktörü modele dahil edilerek elde edilen birliktelik kurallarını nasıl etkilediği incelenmiştir. Böylece her iki ölçeğin faktörlerinin bir arada oluşturduğu on birliktelik kuralı belirlenmiştir. Algılanan örgütsel destek faktörünün dahil olmasıyla araştırma için oldukça çarpıcı ilişkiler ortaya çıkarılmıştır. Özellikle ilk beş kuralda gözlemlenen %80 üzerinde birliktelik ilişkisi, çalışan profillerinin belirlenmesi açısından gizli kalmış örüntülerin keşfedilmesini sağlamıştır. Çalışma kapsamında elde edilen bu değerli çıkarımlar gelecekte yapılacak profil çıkarımı çalışmaları için veri madenciliği tekniklerinin kullanımının önemini ortaya koymaktadır.	Çalışan Sessizliği, Algılanan Örgütsel Destek, Veri Madenciliği, Apriori Algoritması, Birliktelik Kuralları Analizi
439	Çan Linyitlerinin Kendiliğinden Yanma Yatkınlıklarının Araştırılması	"Yapılan bu çalışmada, Türkiye Kömür İşletmeleri (TKİ) bünyesinde faaliyet gösteren Çan Linyitleri İşletme Müdürlüğü (ÇLİ) açık ocak ve stoklarından temin edilen kömür numunelerinin kendiliğinden yanma karakteristikleri kesişim noktası metodu ile belirlenmiştir. Buna göre elde edilen sonuçlarda, kömürlerin ortalama sıcaklık artışlarının (OSA) 0,92-3,93 °C dk-1; tutuşma ya da kesişim noktası sıcaklıklarının (KNS) 150-182 °C; yatkınlık indeksi (IFCC) değerlerinin ise 5,04-33,33 dk-1 arasında değiştiği yapılan deneylerde tespit edilmiştir. Sonuç olarak; 21 adet kömür örneğinin kendiliğinden yanmaya yatkınlıklarının “orta-yüksek” risk kategorisinde yer aldığı belirlenmiştir."	Çan Linyitleri İşletmesi, Kesişim noktası metodu, Kömürlerde kendiliğinden yanma, Linyit
67	Çanakkale İlinde Bulunan Ortaöğretim Okullarında Görev Yapan Öğretmenlerin İş Güvenliği Bilgi Düzeylerinin Değerlendirilmesi	Bu çalışmada, Çanakkale ilinde bulunan ortaöğretim okullarında görev yapan öğretmenlerin iş güvenliği bilgi düzeyleri, farklı demografik özellikleri dikkate alınarak değerlendirilmiştir. Çalışma kapsamında nicel araştırma tekniklerinden kaynak tarama ile yeni bir ölçek hazırlanmış ve bu ölçek katılımcılara anket tekniği ile sunulmuştur. Anket verileri SPSS 24.0 paket programı ile analiz edilmiş, erkek öğretmenlerin iş sağlığı ve iş güvenliği bilgi düzeylerinin kadın öğretmenlere göre daha yüksek olduğu gözlemlenmiştir. Ayrıca, öğretmenlerin hizmet yıllarındaki artışla iş sağlığı ve güvenliği bilgi düzeylerinin de arttığı gözlemlenmiştir.	İş Sağlığı ve Güvenliği, Ortaöğretim Okulları, Çalışan Sağlığı, İş Güvenliği, Farkındalık.
541	ÇANAKKALE ZEYTİN ÜRETİMİNİN GELECEK PROJEKSİYONU	Küresel ısınma, sadece insan yaşamına olan etkileri nedeniyle değil, aynı zamanda tarımsal ürünlere ve gıda güvenliğine, sürdürülebilirliğine ve su kaynaklarına olan etkileri nedeniyle dünyadaki en önemli sorunlardan biridir. Bu çalışma ile önümüzdeki 50 yıl boyunca Kuzey-Batı Türkiye'de iklim değişikliklerinin zeytin yetiştiriciliği üzerindeki etkisinin araştırılması amaçlanmıştır.. Bu bağlamda, veriler Avrupa ve Asya kıtalarının kesiştiği Çanakkale'de bulunan ve hali hazırda zeytin yetiştiriciliği yapılan alanlarda 182 koordinattan toplanmıştır. Veriler, önümüzdeki 50 yıl boyunca zeytin yetiştiriciliğinin projeksiyonunu belirlemek için MaxENT yazılımı kullanılarak analiz edilmiştir. Sonuçlar, en iyi senaryonun RCP 2.6 (2070) olduğunu, en kötü senaryonun ise Çanakkale zeytin yetiştiriciliği için RCP 8.5 (2070) olduğunu göstermiştir. Sonuçlar Çanakkale'nin mevcut koşullarıyla karşılaştırıldığında, RCP 2.6 senaryosuna göre potansiyel zeytin yetiştirme alanlarının daha çok korunacağı belirlenmiştir. Öte yandan, en kötü senaryoya göre ise, bu alanların büyüklüğünün azalacağı tespit edilmiştir. Ancak, tüm senaryolar zeytin yetiştirme alanlarının Çanakkale'nin dağlık alanlarına doğru yayılacağını göstermektedir. Buna ek olarak, Çanakkale'deki toplam zeytin yetiştirme alanları 2070'teki iklim değişikliklerine bağlı olarak artacaktır. Sonuç olarak, iklim değişiklikleri zeytin üretim veriminin artmasına neden olsa bile, zeytin ve zeytinyağı kalitesi üzerindeki etkileri bilinmemektedir.	İklim Değişikliği, Senaryo Analizleri, Risk, Adaptasyon, Zeytin Yetiştiriciliği, Verim
169	Çapraz Bağlı Kitosan Selüloz Grafen Kompozitinin Şişme Davranışlarının İncelenmesi	Kitosan/selüloz biyopolimer matrisi grafen ile katkılandıktan sonra basit ve pratik bir yolla çapraz bağlı üçlü absorban kompozit sistemi üretildi. Bu kapsamda üç farklı oranda çapraz bağlayıcı kullanılarak hazırlanan kompozitlerin sıvı absorplama özelliklerine pH’ın ve çapraz bağlayıcı miktarının etkisi şişme testleri ile araştırıldı. Çapraz bağlayıcı olarak glutaraldehit kullanıldı. Artan çapraz bağlayıcı miktarı ve pH ile birlikte şişme ve absorplanan sıvı oranının azaldığı gözlenmiştir. Ayrıca çapraz bağlayıcı miktarı kompozitin çekme dayanımını arttırırken bu artış çapraz bağlayıcı miktarı ile orantılı değildir. Hazırlanan kompozitin yapısal ve moleküler özellikleri FT-IR ve FESEM analizleri ile tespit edildi. Bu analizlerin sonucunda üç bileşenin birbiri içerisinde iyi bir biçimde dağıldığı, bu bileşenler arasında molekül içi ve moleküller arası bağlar ve sinerjik etki sebebiyle güçlü bir etkileşimin olduğu bunun sonucunda da kompozitin yeniden yapılandığı gösterildi.	Kitosan, Grafen, Selüloz, Çapraz Bağlanma
204	Çatı Üstü PV Elektrik Üretim Potansiyelinin Belirlenmesi: Şanlıurfa Örneği	"Şanlıurfa’nın yıl boyunca günlük ortalama güneş ışınım değeri yaklaşık 5.0 kWh/m2 ‘dir. Bu potansiyeli değerlendirmek amacıyla çatı üstü fotovoltaik panellerin yıllık enerji üretim değerleri hesaplanmıştır. Bu analiz için Harran Üniversitesine bağlı Şanlıurfa Teknik Bilimler Meslek Yüksekokulu binaları seçilmiştir. Hesaplamalarda en yaygın kullanılan üç farklı Fotovoltaik (PV) panel teknolojisi seçilmiştir. Bunlar mono-Si, p-Si ve CdTe ‘dür. Ayrıca bu çalışmada, aylık ortalama PV verimleri ve panel yüzey sıcaklıkları hesaplanmıştır. Çalışmanın sonucunda; incelenen PV paneller arasında yıllık bazda maksimum elektrik enerjisi üretiminin mono-Si panellerden elde edilebileceği görülmüştür. Mono-Si panelin ortalama birim alanda üretilebileceği maksimum elektrik enerjisi yaklaşık 345 kWh’tir. p-Si ve CdTe PV paneller ile yıllık elektrik enerji üretimi sırasıyla yaklaşık 311 kWh/m2 ve 234 kWh/m2 olarak bulunmuştur."	Fotovoltaik panel teknolojileri, çatıya entegre fotovoltaik panel, elektrik potansiyeli, Şanlıurfa
735	Çevresel Atıklarla Modifiye Edilmiş Sathi Kaplamaların Performansının Agrega-Bitüm İlişkisi Bağlamında Değerlendirilmesi	": Karayolu üstyapı kaplamaları genel olarak Bitümlü Sıcak Karışım (BSK) veya sathi kaplama şeklinde üretilmektedir. Bu çalışmada düşük maliyeti sebebiyle kullanım alanı fazla olan sathi kaplamaların agrega-bitüm ilişkisi incelenmiştir. Yapılan çalışmalarda, agrega, bitüm ve karışım deney sonuçları birlikte değerlendirilmiştir. Agrega olarak kireçtaşı ve bazalt cinsi agregalar kullanılmıştır. Bitüm olarak; 50/70 ve 70/100 penetrasyonlu bitümler, katkı olarak ise; % 10 atık lastik ve %1 Polivinil Klorür (PVC) kullanılmıştır. Üretilen bütün bu farklı tipteki numuneler için sathi kaplamaların performansının ölçülmesinde kullanılan Soyulma ve Yapışma (Vialit) mukavemeti deneyleri gerçekleştirilmiştir. Deneysel çalışmalardan elde edilen sonuçlara göre, 50/70 bitüm kireçtaşı agregalarla daha iyi yapışma sağlarken, 70/100 bitüm bazalt agregalarda daha güçlü yapışma sağlamaktadır. Atık lastik ve PVC talaşları agrega ve bitüm arasındaki adezyonu artırmaktadır. Ayrıca atıklar kireçtaşı agregalarda daha iyi performans göstermektedir. Özellikle bazalt türü agregalarda düşük olan adezyonu, kullanılan atık lastik ve PVC talaşları artırmaktadır. 70/100 penetrasyonlu bitümde, bitümün kıvamından dolayı katkı olarak kullanılan atıkların homojen dağılmaları kolaylaşmakta ve bu sayede adezyon kuvvetindeki artış daha iyi gözlenebilmektedir. Soyulma mukavemeti kapsamında, atık lastik ile modifiye edilmiş olan bitüm ve kireçtaşı en iyi performansı sağlamıştır."	Sathi kaplama, geri dönüşüm, soyulma mukavemeti, yapışma mukavemeti, sürdürülebilir ulaşım
120	Çevresel şartların tek tesirli yapışma bağlantılı kompozitler üzerinde etkisi	"Fiber takviyeli kompozitlerin birçok alanda kullanımları giderek artmaktadır. Bu alanlarda kullanımı etkileyen çevresel şartlar, kompozitlerin dayanımları ve bağlantı performansları üzerindeki etkilerinin anlaşılması açısından önemlidir. Ayrıca daha uygun tasarımların oluşmasında da etkin rol oynamaktadırlar. Bu çalışmada, farklı bindirme uzunlukları ve fiber takviye açılarına sahip, tek tesirli bindirme yapışma bağlantılı kompozitlerin hidrotermal ortamda davranışları incelenmiştir. Bu davranışları tahmin etmek için 40 oC, 60 oC ve 80 oC sabit bir su sıcaklığında ve değişken daldırma periyodlarında (15 gün, 30 gün ve 45 gün ) bir deneysel çalışma gerçekleştirilmiştir. Fiber takviye açıları [0o]8 ve [45o/-45o/0o/90o]s olan cam epoksi kompozit levhalar kullanılmıştır. Bu iki levhadan bindirme uzunlukları 25 mm ve 35 mm olan numuneler hazırlanmıştır. Hidrotermal ortama yerleştirilen bu numunelerden, emilim oranları, hasar yükleri ve hasar tipleri elde edilmiştir. Bu sonuçlar kendi aralarında ve oda sıcaklığında bekletilen numuneler ile karşılaştırılmıştır. Bu çalışmada; [45o/-45o/0o/90o]s fiber dizilimli numunelerden elde edilen hasar yük değerlerinin, [0o]8 fiber dizilimli numunelerden elde edilen değerlerden daha düşük olduğu tespit edilmiştir. En düşük hasar yük değerleri, 80 oC sıcaklığa maruz kalan numunelerden elde edilmiştir. Tüm numunelerin hidrotermal ortamda bekleme süresi ve ortamın sıcaklığı arttığı zaman hasar yüklerinin düştüğü ancak nem emilim oranlarının arttığı tespit edilmiştir. Buna bağlı olarak, genel olarak hasar tiplerinde, fiber hasarı ve yapıştırıcı hasarı beraber elde edilmiştir."	Tek tesirli bağlantı, Yapışma bağlantı, Hidrotermal etki, Hasar yükü, Kompozit malzeme
196	Çevrimiçi Seyahat Acenteleri için Derin Öğrenmeye Dayalı Otel Görüntülerinin Sınıflandırılması	Bilgi teknolojileri uygulamaların yaygınlaşması ile birlikte, tatil alternatifleri arayışında çevrimiçi seyahat acentelerinin kullanımı artmıştır. Çevrimiçi seyahat acenteleri tarafından sunulan otel görüntüleri, tatilcilere bilgi sağlayarak seçim sürecini kolaylaştırma aşamasında kritik bir rol oynamaktadır. Görüntülerin doğru bağlamda sunulması, otel özelliklerini açıkça yansıtmak için önemli bir işlem olduğu halde otel görüntülerini düzenleme ve uygun kategorilere yerleştirme girişiminde bulunan bir çalışmaya rastlanılmamaktadır. Bu sebeple, çalışmamıza bilgisayarlı görü alanında yaygın olarak uygulanan önemli bir derin öğrenme yöntemi olan Konvolüsyonel Sinir Ağları kullanılarak 20.000 otel görüntüsünü sınıflandıran bir yaklaşım gerçekleştirimi hedeflenmiştir. Sınırlı eğitim verileri nedeniyle, önerilen modelimizin eğitimi aşamasında transfer öğrenme yöntemi uygulanmıştır. Bu bağlamda, önerilen yaklaşımımız için bir milyondan fazla görüntü üzerinde eğitilmiş, yaygın olarak uygulanan CNN modelleri olan VGG-16, VGG-19 ve Inception-v3 tercih edilmiştir. Sonuçlar, test ettiğimiz modellerin otel görüntülerini göz ardı edilemeyecek doğruluk skoru ile etkin bir şekilde sınıflandırılmasını sağladığını göstermektedir. Çalışmamızın rekabetçi turizm pazarında çevrimiçi seyahat acentelerinin performansını artırmaya yardımcı olabileceğine inanmaktayız.	çevrimiçi seyahat acenteleri, görüntü sınıflandırma, Konvolüsyonel Sinir Ağları, transfer öğrenme
718	Çevrimiçi sosyal medyada sahte haber tespiti	"Son yıllarda, sosyal medyadan haber almak, bilginin hızlı bir şekilde yayılması, ucuz maliyet ve kolay erişim nedeniyle giderek daha popüler hale gelmiştir. Sosyal medyanın dünyadaki insanlar için temel bilgi kaynaklarından biri haline gelmesi toplum, kültür ve iş dünyası üzerinde olumlu ve olumsuz etkilere sahiptir. Sosyal medyadaki haberlerin kalitesi geleneksel haber kaynaklarından daha düşüktür ve sosyal medya sahte haber yaymak için çok uygundur. Sahte haberlerin insanlar ve toplum üzerindeki zararlı etkileri nedeniyle, sahte haberlerin tespiti dikkat çekmektedir. Bu çalışmada, sahte haberleri tespit etmek için iki aşamalı bir model önerilmiştir. İlk adımda, yapılandırılmamış verileri yapılandırılmış verilere dönüştürmek için sahte haberler içeren verilere bir dizi ön işlem uygulanmıştır. Bir sonraki adımda, yapılandırılmış sahte haber veri setine on denetimli yapay zekâ algoritması uygulanmıştır. Önerilen model dört farklı eğitim - test bölümlemesi ile incelenmiştir. Erişime açık veri seti üzerinde; Naive Bayes, JRip, J48, Rastgele Orman, Stokastik Gradyan İnişi, Yerel Ağırlıklı Öğrenme, Naive Bayes ile Karar Ağacı, Yerine Koyarak Öğrenme, Regresyon ile Sınıflandırma denetimli yapay zekâ algoritmaları test edilmiş ve bu algoritmalar üç değerlendirme ölçütüne bağlı olarak karşılaştırılmıştır."	Yapay zekâ algoritmaları, Sahte haber tespit, Çevrimiçi sosyal medya
309	Çıldır Gölü’nün Yüzey Buz Tabakası Özelliklerinin Değerlendirilmesi	Doğu Anadolu Bölgesi'nin ikinci büyük gölü olan Çıldır Gölü'nde kış festivalleri, sportif faaliyetler ve ulaşım amaçlı olarak kullanım açısından donmuş göl yüzeyinin dayanımının bilinmesi önemlidir. Potansiyel tehlikeler tanımlanmalı, halkın sağlık ve güvenliğini sağlamak için tehlikeleri ortadan kaldırmak veya kontrolünü sağlamak için adımlar atılmalıdır. Bu nedenle gölün donma mekanizmasının ve çatlak yapısının belirlenmesi çalışmanın ana kapsamıdır. Bu bağlamda, Çıldır Gölü yersel ölçümler ve uzaktan algılama yöntemleri kullanılarak değerlendirilmiştir. Termal hesaplamalar ve denetimli sınıflama için Landsat 8 OLI uydu görüntüleri kullanılmış olup yersel ölçümler kapsamında meteorolojik hesaplamalar ve buz kalınlığı ölçümleri gerçekleştirilmiştir. Buz kalınlığı ölçümlerinin enterpolasyonu yapılarak Landsat 8 OLI verisinin özellikle kıyı ve aerosol bazlı çalışmalar için kullanılan B1 bandı ve termal analiz sonuçları ile birlikte değerlendirilmiştir. Ayrıca buz güvenlik hesaplamalarında yaygın olarak kullanılan bir formül olan Gold, 1960’ın formülü ölçülen buz kalınlıklarının değerlendirilmesinde kullanılıştır. Sonuçlar göldeki kırık yapısının değişken olduğunu, buz örtüsünün her kış döneminden önce izlenip analiz edilmesi gerektiğini göstermiştir. Gold, 1960’ın formülüne göre, buz kalığına bağlı olarak taşınabilecek maksimum yük hesaplamaları ortaya konmuştur.	Uzaktan algılama, buz kırıkları, donmuş göl
607	Çift elips yapısı etrafında çözüm uyarlamalı Navier-Stokes çözücüsü kullanarak yüksek Reynolds sayılı akış analizi	Bu çalışmada, çift elips yapısıetrafında yüksek Reynolds ve Mach sayılarında ve 30 derece hücum açısındakiakışın Kartezyen temelli akış çözümü kullanılarak analizi yapılmıştır. Analiziçin, yerel olarak geliştirilmiş, hiyerarşik (köken, çocuk ve komşu hücrelerinbağıl olarak tanımlandığı) Kartezyen ağ tekniklerini kullanan HesaplamalıAkışkanlar Dinamiği (HAD) temelli akış çözücüsü kullanılmıştır. Öncelikleağ geliştirme kodlarında kullanılan Kartezyen ağ yöntemleri ile ilgili bilgiverilmiş, ikinci adımda akış çözücüsündeki sayısal yöntemlerin denklemlereşliğinde açıklamaları yapılmış, son olarak, seçilen örnek çalışma etrafındakiakışın sayısal analizi yapılmıştır. Doğrulama çalışması için, çift (basit)elips yapısı etrafında 16.7 milyon Reynolds sayısı ile 8.15 Mach sayısında ve30 derece hücum açısındaki akış seçilmiştir. Bu çalışmanın seçilmesinin başlıcanedeni bu akış altında hem yay (bow) şokunu hem de yüzeye gömülü (canopy) şokunuaynı anda yakalayabilmeyi sağlamaktır. Liou’nun yukarı iletimli ayrıştırmayöntemiyle eliptik yapının etrafındaki basınç sabitleri dağılımı eldeedilmiştir. Türbülanslı ve sıkıştırılabilir akış varsayımlarının iki-boyutluçift elips yapısı üzerinde hassas çözümleri geliştirilmiştir. Çok katmanlı ağyöntemi ile akış çözücüsünün yakınsama oranı arttırılmıştır. Sonuçlar, yakınzamanda yazılmış bilimsel çalışmalar ile karşılaştırılmıştır. Hem yay burun(bow nose) şoku hem de keskin kapak (canopy) şoku başarılı ve düzgünce akışçözücüsü tarafından yakalanmıştır. Yapı çevresindeki Mach sayısı kontürleribaşarılı şekilde benzetilmiş, referans çalışmalardaki değerler arasında değiştiğigözlemlenmiştir. Son bölümde sonuçlarla ilgili tartışma yapılmış ve gelecekteyapılabilecek çalışmalar hakkında öngörülerde bulunulmuştur.	Kartezyen ağ, çift elips yapısı, çözüm uyarlama, çok katmanlı ağ yöntemi, yüksek Reynolds sayılı akış
895	ÇİMENTO KLİNKERİNIN ÖĞÜTÜLMESİNDE DEĞİRMEN BESLEMESİ BOYUT DAĞILIMININ VE ÖĞÜTÜCÜ ORTAM BOYUTUNUN ENDÜSTRİYEL ÖLÇEKLİ TİTREŞİMLİ BİLYALI DEĞİRMENİN (VBM) BOYUT KÜÇÜLTME PERFORMANSINA ETKİSİ	Bu çalışmada, -fırın çıkışı (kırılmamış) çimento klinkerinin açık devre tek aşamalı ve iki aşamalı endüstriyel ölçekli titreşimli bilyalı değirmen (VBM) öğütme performansı farklı besleme dağılımları ve öğütücü bilya boyu konfigürasyonları kullanılarak incelenmiştir. Değirmen, test koşulları için mükemmel karışım matematiksel modelleme yaklaşımı kullanılarak modellenmiştir. Öğütme testlerinde, bilya boyu konfigürasyonunun öğütme performansı üzerine etkisini tahmin edebilmek için farklı bilya boyu konfigürasyonları uygulanmıştır. Önerilen iri bilya boyu konfigürasyonunun (30-20-15mm) tek aşamalı VBM boyut küçültme performansını, birikimli %50 geçen boyu 185?m olan değirmen beslemesinin beslenmesi koşulunda birikimli %50 geçen boyu 24?m olan değirmen beslemesi koşuluna göre artırdığı belirlenmiştir. VBM öğütme performansının, daha ince değirmen beslemesi (F50=24?m) ve daha ince bilya boyu konfigürasyonu (10-8- 6mm) uygulamasıyla iki aşamalı öğütme koşuluna göre tek aşamalı öğütme koşulunda arttığı belirlenmiştir.	Öğütme, Titreşimli bilyalı değirmen, Matematiksel modelleme, Çimento klinkeri
240	Çimento Üretim Sektöründe ISO 14001 Çevre Yönetim Sisteminin Enerji Kazanımı ve İklim Değişikliği Üzerine Etkilerinin İncelenmesi	Bu çalışmada çimento sektöründe faaliyet gösteren bir endüstriyel firmada ISO 14001 Çevre Yönetim Sisteminin enerji kazanımı ve iklim değişikliği üzerine etkileri incelenmiştir. CO2 emisyonunun engellenmesine ek olarak, fosil yakıt kazancı elde edilerek de doğal kaynakların verimli kullanımına katkı sağlanmıştır. Çimento endüstrisi üretim sürecinde ön ısıtıcı ve soğutucudan çıkan ısının yeniden kullanımı ve atık malzemelerin geri kazanımı ile enerjiden büyük oranda tasarruf edilebileceği bu çalışmada ortaya konulmuştur. Enerji verimliliğinin iyileştirilmesinin, elektrik ve yakıt tüketiminden kaynaklı CO2 salınımını azalttığı ve ISO 14001 yönetim sistemi kapsamında enerji tüketimleri ve emisyon salımlarının değerlendirilmesi ile CO2 emisyonunun 6811,87 ton oranında azaldığı bulunmuştur. Böylece atmosfere yapılan ton cinsinden CO2 salımının engellendiği ve hedeflerde bu oranın düştüğü hesaplanmıştır. Kurulan yönetim sistemi ile firma bünyesinde proaktif çevre kültürü oluşturulmaya başlanmış ve bunun sonucunda iklim değişikliğine olumlu katkı sunan sonuçlar alınmaya başlanmıştır.	Çevre yönetim sistemi, Çimento, Enerji, Çevre, İklim değişikliği
951	ÇİMENTO ÜRETİMİNDE KİL HAM MADDESİNE ALTERNATİF OLARAK ÇAMURTAŞININ KULLANILABİLİRLİĞİ	"Türk çimento sektörü ekonomik, sosyal ve çevresel koşulları gözeterek ve teknolojik imkânlarıkullanarak, sürdürülebilirliğe katkı sağlamayı hedeflemektedir. Kaynakların her geçen gün dahada azalmaya başladığı ve pahalılaştığı bir ortamda çevresel kaynakları korumadan, sürdürülebilirbir ekonomik kalkınma yaratılması çok zordur. Enerji ve hammadde kullanımı yoğun olançimento sektöründe, fosil yakıtların ve doğal ham maddelerin alternatifleriyle ikame edilmesi sonzamanlar da çimento sektörünün en önemli konularından biri haline gelmektedir. Bu süreçte;kömür, petrol koku, linyit gibi birincil fosil yakıtlar ile kireçtaşı, marn, kil gibi doğal ham maddelerfazlasıyla kullanılması madencilikte sürdürülebilir ham madde problemini ortaya çıkarmış vealternatif ve yeni ham madde arayışları hız kazanmıştır. Bu amaçla çimento kiline alternatif olarakçamurtaşının çimento sektöründe ham madde olarak kullanılabilirliği araştırılmıştır."	Çimento, Çamur Taşı, Kil Taşı, Klinker, Alternatif ham madde
817	Çok Amaçlı Baraj Haznelerinin Genetik Algoritma ile Enerji Üretimi Amaçlı Optimizasyonu	Çok amaçlı baraj haznelerinin diğer amaçlar kısıt olarak kullanıldığında hidroelektrik üretiminin optimizasyonu için farklı optimizasyon teknikleri uygulamada kullanılmaktadır. Bu araştırmada Evrim tabanlı programlardan Genetik Algoritma kullanılarak işletmedeki çok amaçlı bir barajın hidroelektrik enerji üretimi maksimize edilmiştir. Bu amaçla geliştirilen program kodu, içme suyu temini amacı da olan Seyhan Havzası’ndaki Karakuz Barajı ve HES haznesine uygulanmış ve toplam enerji maksimize edilmiştir. Geliştirilen program ile elde edilen işletme politikası ile barajın fizibilite raporundaki toplam enerji yüzde on daha fazla üretilebilir hale gelmiştir. Çok amaçlı tek baraj için geliştirilen program, rahatlıkla çok amaçlı çok hazneli sistemler için geliştirilebilir. Geliştirilen program ve elde edilen eniyilenmiş işletme politikaları, ülkemizin enerji açığı ve küresel ısınmanın etkileri de düşünüldüğünde uygulayıcılara ve karar vericilere önemli katkılar sağlayacaktır.	Hidroelektrik enerji optimizasyonu, Genetik algoritma, Çok amaçlı hazne
193	Çok Bölmeli Araç Rotalama Problemi için Bir Melez Genetik Algoritma	Bu çalışmada, Çok Bölmeli Araç Rotalama Problemi (ÇB-ARP) ele alınmıştır. Günlük hayatta marketler, firmalar ve kurumlar bazı ürünleri müşterilerine teslim ederken ya da belirli noktalardan toplarken, bu ürünleri araç içinde farklı bölmelere koymaları gerekmektedir. Bazı ürünlerin oda sıcaklığında, bazılarının soğuk olarak taşınması gerekmektedir. Bazı atıkların, kimyasal ürünlerin ya da yakıtların diğer ürünlerle karıştırılmadan taşınması gerekmektedir. Bu yüzden dağıtım ya da toplama yapan araç filosundaki her bir aracın birden fazla bölmeye sahip olması ve dağıtılan ya da toplanan ürünlerin ilgili bölmelerde taşınması gerekmektedir. Bu makalede çalışılan ÇB-ARP, bir, iki ve üç bölmeli araç senaryoları dahilinde ayrı ayrı ele alınmıştır. Çözüm yöntemi olarak melez bir Genetik Algoritma (GA) kullanılmış ve bu algoritma Araç Rotalama Problemi (ARP) literatüründe sıklıkla kullanılan bir problem örnek seti üzerinde uygulanmıştır. Sonuç olarak bu çalışmadaki ÇB-ARP modeli için yeni referans sonuçları üretilmiş ve sonuçlar yorumlanmıştır.	Çok Bölmeli Araç Rotalama Problemi, Melez Genetik Algoritma, Sezgisel Arama
576	Çok duvarlı karbon nanotüp katkılı poliamit 6 polimerinin mekanik özelliklerinin incelenmesi	Bu çalışmada, poliamit 6 (PA6) polimerine çok duvarlı karbon nanotüp (ÇDKNT) takviye edilerek PA6/ÇDKNT nanokompozitleri üretilmiştir. Elde edilen nanokompozitlerde değişen ÇDKNT miktarının çekme, eğilme ve darbe dayanımlarına etkisi incelenmiştir. ÇDKNT nanotakviyelerinin PA6 matriks içerisindeki homojen dağılımlarının sağlanması için PA6/ÇDKNT karışımı çift vidalı ekstruderden geçirilmiştir. Elde edilen karışım enjeksiyonla kalıplama tekniği kullanılarak, çekme, darbe ve eğilme numunelerinin üretiminde kullanılmıştır. Çalışma sonucunda, ÇDKNT miktarının PA6 matriksinin mekanik özellikleri üzerinde önemli etkisi olduğu belirlenmiştir. Buna göre, artan ÇDKNT miktarına bağlı olarak PA6/ÇDKNT nanokompozitlerin çekme ve eğilme dayanımları ile elastisite modülleri sırasıyla %5.79, %16 ve %7.8 oranlarında artarken darbe dayanımı ve şekil değiştirme değerleri sırasıyla %11.2 ve %988 oranlarında azalmıştır.	Poliamit 6, Çok duvarlı karbon nanotüp, mekanik özellikler
987	Çok işçili montaj hatlarında istasyon ve kaynak yatırımı maliyetinin enküçüklenmesine yönelik tavlama benzetimi ve tam sayılı doğrusal programlamaya dayalı yeni bir algoritma	Standardizeedilmiş ürünlerin üretiminde yaygın olarak kullanılan montaj hatları önemli birakış tipi üretim şeklidir. Bu hatların dengelenme problemleri üretim ve kaynakyatırımı maliyetlerinin minimizasyonu açısından büyük önem arz etmektedir.NP-zor bir yapıya sahip olan probleme endüstriyel ortamlarda yaygın olarakkarşılaşılmasına karşın makul süreler içerisinde kesin çözüm yöntemleri ileçözümü mümkün olmayabilmektedir. Bu çalışmada yenilenebilir kaynak yatırımımaliyetini de dikkate alan çok işçili montaj hattı dengeleme problemine yönelikyeni bir algoritma sunulmuştur. Önerilen algoritmada tamsayılı doğrusalprogramlama ile çözülecek olan alt problemler tavlama benzetimi yöntemi ilebelirlenmiştir. Literatürde montaj hattı dengeleme problemlerinde sıklıklatercih edilen rassal sayılar dizisi kullanılarak görevlerin hangi önceliklerleatanacağı belirlenmiştir. Tavlama benzetimi ve tamsayılı doğrusalprogramlamanın birlikte kullanımına dayanan algoritmanın etkinliği testproblemleri üzerinde ölçülmüştür. Tavlama benzetimi sezgiseli C# programlamadilinde kodlanmış ve oluşturulan her bir alt problemin tamsayılı doğrusalprogramlama modeli CPLEX 10.2 çözücü kullanılarak 3.2 GHZ /4 GB Ram’a sahipbilgisayarda koşturulmuştur. Tavlama benzetiminde aynı alt problemleroluşturulması durumunda hafızada kaydedilen çözüm ve atamalar kullanmıştır.Bunun temel nedeni matematiksel model ile çözülen alt problemlerde aynı modelinoluşturulması durumunda elde edilecek sonuçlara daha önceden ulaşılmışolmasıdır. Bu sayede algoritmanın daha hızlı bir şekilde çalışmasıgerçekleştirilmiş olup, çözülen ve tekrarlanan matematiksel model sayılarıözetlenerek sunulmuştur. Geliştirilenalgoritmanın orta ve büyük boyutlu problem örneklerinde kabul edilebilirkalitede çözümler üretebildiği gözlemlenmiştir. Montaj hattı problemlerineilişkin literatürde bulunan çalışmalar dikkate alındığında, ilgili problemüzerindeki çalışmaların eksikliğine vurgu yapılmıştır.	Tavlama benzetimi, matematiksel modelleme, montaj hattı dengeleme, çok işçili montaj hattı, kaynak kısıtı
769	Çok Kriterli Karar Verme: Kırıkkale YHT İstasyonu - Şehir Bağlantısının Sağlanması	Güzergâh planlama, kentsel ulaşımda kritik bir karar verme sürecidir. Kentsel alanlarda da etkili bir hizmet sunmak için güzergâh planları, üzerinde önemle durulması gereken bir konudur. Büyük ulaşım yatırımlarının hayata geçirilmesi, ulaşım planlarının revize edilmesini gerekli kılmaktadır. Kırıkkale’ye de Yüksek Hızlı Tren (YHT) istasyonunun açılacak olması, Kırıkkale şehri için güzergâh planlarının yeniden düzenlenmesi gerekliliğini ortaya koymaktadır. Bu çalışmada Kırıkkale şehri ele alınmış, YHT-Şehir merkezi ve üniversite bağlantısının sağlanması noktasında güzergâh planlaması yapılmıştır. En iyi ulaşım güzergâhını bulmak için Analitik Hiyerarşi Proses (AHP) ve TOPSIS, Çok Kriterli Karar Verme (ÇKKV) yöntemleri kullanılmıştır. Uzman görüşü ve literatür araştırması ile değerlendirme kriterleri ve alternatif güzergâhlar belirlenmiştir. Yapılan anketler göz önünde bulundurularak kriter ağırlıkları AHP yöntemi ile bulunmuştur. Bulunan ağırlıklar, TOPSIS yöntemi ile kullanılarak alternatif güzergâhların sıralaması yapılmıştır. Sonuç olarak istasyon ile belirlenen dört bölge arasındaki en uygun güzergâhlar belirlenmiştir.	Çok ölçütlü karar verme, AHP, TOPSIS, Güzergah planlama
636	Çok zamanlı polarimetrik SAR verileri ile tarımsal ürünlerin sınıflandırılması	Bu çalışma, çok zamanlı Polarimetrik SAR (Polarimetrik Sentetik Açıklıklı Radar, PolSAR) görüntülerinin tarımsal ürünlerin sınıflandırılmasındaki kullanımını araştırmaktadır. Çok zamanlı PolSAR görüntüleri, özellikle zamansal izlemenin önemli olduğu tarım projelerinde önemli avantajlar sağlamaktadır. Bu çalışma kapsamında, beş farklı ürünün (mısır, patates, buğday, ayçiçeği ve yem bitkisi) sınıflandırılması amacıyla üç farklı makine öğrenme algoritması (hafif gradyan hızlandırma makineleri (Light Gradient Boosting Machines, LightGBM), rastgele orman (RO) ve destek vektör makineleri (DVM)) kullanılmıştır. PolSAR verisi olarak, çok zamanlı Radarsat-2 SAR görüntülerine ait doğrusal geri saçılım değerlerini içeren orijinal bantlar kullanılmıştır. Sınıflandırmalara ilişkin genel doğruluk değerleri LightGBM, RO ve DVM algoritmaları için sırasıyla 0.857 (±0.026), 0.855 (±0.033) ve 0.834 (±0.039) olarak elde edilmiştir. McNemar testi sonuçlarına göre, en yüksek iki sınıflandırma doğruluğu arasındaki farkın istatistiksel olarak anlamlı olmadığı görülmüştür. Sınıflandırma sonuçlarının değerlendirilmesi aşamasında k-katlamalı çapraz doğrulama yöntemi kullanılmıştır. Ayrıca bu sonuçlar, çok zamanlı PolSAR verilerinin tarımsal ürünlerin sınıflandırılmasında etkin bir şekilde kullanılabileceğini göstermiştir.	Polarimetrik SAR, Sınıflandırma, Uzaktan Algılama, Tarım
977	Çok-Düzenli Robotik Kol Ortezinin Kas-iskelet Modeli Kullanılarak Tasarımı ve Performans Değerlendirmesi	Robotik kol ortezleri, motor-kas becerilerini kaybetmiş hastaların tedavisinde kullanılan ve başarıları sayısız klinik çalışmayla kanıtlanmış cihazlardır. Bu alandaki araştırmaların çoğu temel terapi düzeni operasyonlarını sağlayan ortotik cihazlara odaklanmıştır. Bununla birlikte terapi düzenlerini ve günlük aktiviteler için desteği uyumla gerçekleştirebilecek yeni ortotik cihaz tasarımlarına hala ihtiyaç vardır. Bu çalışmada çok düzenli, iki serbestlik derecesine sahip bir ortez tasarımı yapılmıştır. Tasarlanan ortez uyumlu çalışma becerisi açısından bir kas-iskelet modeli üzerinde benzetim ortamında denenmiştir. Ortez, model tabanlı hesaplamalı tork kontrolcü kullanmaktadır ve çok düzenli çalışma için test edilmiştir. Ortezin performansı “Yardımcı” ve “Dirençli” rehabilitasyon düzenlerinin uyumlu çalışması açısından değerlendirilmiştir. Performans testleri ilerde yapılacak geliştirmeler için cesaret verici sonuçlar vermektedir.	Robotik kol ortezi, Model-tabanlı kontrolcü, Kas-iskelet modeli, Benzetim
850	Çoklu Ortam Sistemleri İçin Siber Güvenlik Kapsamında Derin Öğrenme Kullanarak Ses Sahne ve Olaylarının Tespiti	Günümüzde doğadaki birçok doğal ses kaynağı yanısıra sentetik sesler de çoklu ortam sistemlerinde kullanılmaktadır. Bu seslerin bulunduğu ortamlar (sahneler) biyometrik yetkilendirme, güvenlik isterleri ve gürbüz/güvenli sesli/görüntülü iletişim için önem arz etmektedir. Konuşma/konuşmacı tanıma, doğrulama gibi özel kısıtlara sahip ses biçemleri haricinde çoklu seslerin ayrıştırılması, gürültü giderilmesi, ses sahnesi/ olaylarının tespiti ve ses etiketleme işlemleri siber güvenlik açısından daha güvenli bilişim sistemleri oluşturulması adına gün geçtikçe önem kazanmaktadır. Derin öğrenme katmanlı altyapısı gereği oldukça iyi bir biçimde ham verideki özniteliklerin ve anlamsal ilişkinin elde edilmesine olanak sunmasından dolayı son yılllarda siber güvenlik alanında da tercih edilir olmuştur. Bu çalışmada siber güvenlik kapsamında çoklu ortam verisi olarak ses (veya konuşma) analizi ve sınıflandırma/tahminleme ve tespit için derin öğrenme mimari modellerinin kullanımı irdelenmiştir. Çalışmamızda 2015 ilâ 2019 yılları arasındaki yayınlarda öne çıkan modeller olan derin sinir ağları, evrişimli sinir ağları, tekrarlayıcı sinir ağları, kısıtlanmış Boltzmann makinesi ve derin inanç ağları sistematik olarak incelenmiştir. Böylece siber güvenlikte ses/konuşma işleme, sesle aldatmayı önleme, tutarlı ve yüksek başarımlı sonuçları elde etmeye dair literatürdeki yönelim kırkı aşkın çalışma üzerinden bilimsel bulgulara dayanan tartışma ve yorumlarla açıkça ortaya konulmaktadır.	Konuşmacı Tanıma, Siber Güvenlik, Ses Olayı Tespiti, Derin Öğrenme
432	Çoklu Sosyal Ağlarda Aynı Kullanıcıları Belirleme Yöntemi	Kullanıcılar tarafından değişik amaçla kullanılan her sosyal ağ farklı kullanıcı verileri içermektedir. Kullanıcıların farklı sosyal ağlardaki hesaplarını bulmak ve bulunan verileri birleştirip tek bir veri havuzunda derlemek hem tavsiye edici sistemleri iyileştirecek hem de kullanıcı deneyimini attıracak çok önemli bir etken olacaktır. Çalışma kapsamında özgün düğüm hizalama ve düğüm benzerlik yöntemleri önerilmiştir. Topolojik bazlı düğüm önermede çapa yöntemi kullanılırken bağlantılar arası yoğunluk ilişkileri de dikkate alınmıştır. Benzerlik tabanlı düğüm benzerlik yönteminde ise öznitelik seçim kriterleri, başlangıç noktası tespit problemi ve değişken formülasyon ile başarılı düğüm eşleştirme sayısı arttırılmıştır. Bununla birlikte bu çalışmada hem kullanıcıların profil özelliklerine göre hem de diğer kullanıcılar ile aralarındaki ilişkilere göre hizalama ve benzerlik tespiti yapılmıştır. Farklı sosyal ağlardaki aynı hesaplarının bulunması ile ilgili dokuz farklı metot önerilmiştir. Önerilen yöntemler İki ile altı arasında değişen sosyal ağ verilerinde kadar toplanan sosyal ağlarda test edilmiş ve kullanıcıların eşleşme başarı oranları ölçülmüştür. Bu sonuçlarda, %95’lere varan başarı oranları yakalanmıştır. Böylece çoklu sosyal ağlarda farklı öznitelikleri aynı graf üzerinde toplanmış kullanıcılar için birden fazla sosyal ağı kapsayan geniş bir kullanıcı profili oluşturulmasına imkân sağlanmıştır.	Çoklu sosyal ağlar, Düğüm hizalama, Vektör tabanlı benzerlik algoritması, Aynı kullanıcıların tespit edilmesi
595	Dairesel kesitli türbülans üreticilerinin ısıl performansının araştırılması	"Bu çalışmada, iç içe iki borudan oluşan eş eksenli bir ısıdeğiştiricisinin iç borusuna yerleştirilmek üzere hazırlanan dairesel kesitlitürbülatörlerin ısı transferi ve basınç kaybı üzerine olan etkileri araştırılmıştır.Bu analizlere ek olarak, ısı değiştiricisinin performans analizi de yapılmış vehem ısı transferi hem de basınç kaybı açısından bir değerlendirmegerçekleştirilmiştir. Çalışmada; türbülatörler arası mesafe, Reynolds sayısı,türbülatör üzerinde bulunan delik sayısı ve delik çapı deneysel parametrelerolarak seçilmiştir. Buhar kazanından elde edilen buhar, konsantrik ısıdeğiştiricisinin iç borusu ile dış borusu arasında meydana gelen halka boşluğagönderilmiş ve böylece iç borunun dış yüzeyinde sabit sıcaklık şartlarısağlanmıştır. Reynolds sayısı 10000 ile 42000 arasında seçilmiş ve çalışmaakışkanı olarak hava kullanılmıştır. Çalışma sonunda ısı transferi ve sürtünmekayıp katsayısı hesaplamış ve hesaplanan değerler grafiklerle desteklenerekdeğerlendirilmiştir. Deneylerden elde edilen sonuçlar boş boru deney sonuçlarıve literatürdeki bağıntılarla kıyaslanmış ve bu sonuçlarla uyumlu olduğugörülmüştür. Reynolds sayısındaki artış ile beraber ısı transferi değerleri %460, sürtünme kayıp katsayısı değerleri de % 478 civarında artmıştır. Isılperformans ise; Reynolds sayısındaki artış ile ters orantılı olarak değişimgöstermiş ve gerçekleştirilen bütün deneyler için enerji tasarrufu açısından butürbülatör tasarımının uygulanabilir olduğu sonucuna varılmıştır."	Isı değiştiricileri, ısı transferi, sürtünme kayıp katsayısı, performans analizi
719	DALDIRMALI KAPLAMA SİSTEMİ İLE 2B MALZEMELERİN KAPLANMASI	İki boyutlu (2B) malzeme ailesinin bir üyesi olan inorganik nanolevhalar bir ya da birkaç atom kalınlığına sahip olup yığın katmanlı oksit malzemelerin kimyasal olarak pullandırılması ile elde edilmektedir. Bu çalışmada, nanolevhalardan meydana gelen nanofilmlerin tabaka-tabaka yöntemi ile üretilmesi için bir daldırmalı kaplama sistemi tasarlanarak üretilmiştir. Sistemin nanofilm üretimindeki performansını test etmek amacıyla Nb6O17 nanolevhalar kullanılmıştır. Bunun için katmanlı K4Nb6O17·3H2O malzemesi pullandırılarak kalınlıkları yaklaşık 2 nm nanolevhalar elde edilmiştir. Daha sonra, negatif yüklü Nb6O17 nanolevhalar ve pozitif yüklü polidiallildimetilamonyum klorür (PDDA), otomatik daldırma sistemi kullanılarak kuartz alttaşlar üzerine dönüşümlü olarak yerleştirilmiştir. Nb6O17/PDDA’ in 5 kaplama döngüsüne sahip yüzey, atomik kuvvet mikroskobu ile taranarak alttaşın etkili şekilde kaplandığı görüntülenmiştir. Ayrıca, absorbans spektrası, Nb6O17/PDDA’ in çeşitli kaplama döngüleri için kaydedilmiştir. Daldırmalı kaplama sistemi ile elde edilen absorbans değerindeki artış literatürde raporlanmış manuel kaplama sonucunda elde edilen absorbans oranındaki artış ile kalitatif olarak benzer özellikler göstermiştir. Bu çalışmada önerilen düşük maliyetli ve laboratuvar ortamında geliştirilen sistemin de nanofilm kaplama araştırmalarında kullanılabileceği ortaya konmuştur.	Nanofilm, Nanolevha, Pullandırma, Tabaka-Tabaka Yöntemi, Daldırmalı Kaplama Sistemi
524	Dalga Yükü Altında İskele Tipi Yapılarda Kullanılan Çakma Çelik Kazık Sistemlerin Davranışı	Jeopolitik değer açısından üç tarafı denizlerle çevrili olan ülkemizde liman, iskele ve rıhtım yapıları ile ilgili çalışmalar hız kazanmıştır. Ülkemiz jeolojik ve jeofizik açıdan aktif fayların bulunduğu deprem kuşağında yer almaktadır. Özellikle sismik bölgelerdeki kıyı ve liman yapılarında depreme dayanıklı tasarım ve dizayn aşamalarında Demiryolları, Limanlar ve Hava Meydanları (DLH) Genel Müdürlüğü 2008 yılında, “Kıyı ve Liman Yapıları, Demiryolları ve Hava Meydanı İnşaatlarına İlişkin Deprem Teknik Yönetmeliği” kapsamında verilen teoriler ve formüller kullanılmaktadır. Bu çalışmada, kum zemine oturan kazıklı iskele yapısı üzerine çalışılmıştır. Farklı kazık çaplarında ve DLH 2008’de tavsiye edilen 4D-8D aralıklarla yerleştirilerek çeşitli modeller oluşturulmuştur. Modellemeler, Sap2000 bilgisayar programı ile yapılmıştır. Kazıklı iskele yapısı için tüm kazık ve üst yapı elemanları ile ilgili detaylı bilgilere yer verilmiştir. Çalışılan modeller için, Zemin durumuna ve değişen dalga periyotlarına göre ideal kazık çapı ve aralığına dair sonuçlar grafiklerle sunulmuştur.	İskele yapıları, Kazıklı temeller, Dinamik analiz
221	Dalgacık Dönüşümü ve Özbağlanım Model Parametreleri Öznitelikleri ile Otomobil Motor Seslerinden Arıza Tespiti	Örüntü tanıma ve makine öğrenmesi başarılı sonuçlar sağlamasından dolayı popülerliğini giderek arttırmakta ve birçok alanda kullanılmaktadır. Bu çalışmada marka ve model farkı gözetmeksizin zamanlama kayışı ve vuruntu arızası ile normal çalışma durumlarına ait otomobil motor sesleri sınıflandırılmıştır. Önerilen yöntem iki saniyelik motor seslerinden sürekli dalgacık dönüşümü ve özbağlanım parametresi özniteliklerin k-en yakın komşuluk algoritması ile sınıflandırarak %91.8 oranında sınıflandırma doğruluğu elde etmiştir. Elde edilen sonuçlar önerilen yöntemin otomobil motor sesleri kullanılarak araçlarda meydana gelebilecek arızaları büyük oranda tespit edilebileceğini göstermiştir. Böylece, otomobil motorlarındaki arızanın erken tespiti mümkün olmakta, bu da olası kazaların ve büyük arızaların ortaya çıkmasının önüne geçmektedir. Ayrıca, önerilen yöntemin araç yetkili servislerine ve motor ustalarına rehberlik etmek ve zaman kazandırmak amaçlı da kullanılabileceği düşünülmektedir.	Motor arızası
798	Dar Bantlı Konuşma İzgel Zarfının Sinir Ağları Kullanılarak Genişletilmesi ve Kalitesinin Artırılması	"Geleneksel telefon sistemlerinde,7?8 kHz’e kadar bileşenleri olan insan sesi 3.4 kHz bant genişliğine sahip biralçak geçirgen süzgeçten geçirilip 8 kHz’te örneklenerek gönderilir. Kodlama vebenzeri işlemlerden kaynaklanan hiçbir kayıp olmasa bile, yüksek frekansbölgesinin süzülerek kaybolmasından kaynaklanan bir kalite kaybı söz konusudur.Bu kayıp, anlaşılabilirliği pek etkilememekle beraber konuşma kalitesindehissedilir bir bozulmaya yol açmaktadır. Bu çalışmada, izgel zarfın düşükfrekanslı bölgelerinden faydalanılarak; süzülen yüksek frekanslı bölgelerinizgel zarfı elde edilmeye çalışılmış ve izgel zarfın genişletilmesi olarak danitelenebilecek bu işlem için yapay sinir ağları yöntemi kullanılmıştır. Dahasonra genişletilen bu izgel zarf kullanılarak kaybolan yüksek frekanslıbölgeler kaynak-süzgeç modeliyle yeniden oluşturulmuş ve böylece konuşma kalitesiniartırılması hedeflenmiştir. Geliştirilen bu yöntem telefon kalitesindekikonuşmalar için kullanılmakla birlikte, daha düşük bant genişliğine sahipkonuşmalar (1.8 kHz) için de kullanılabilir."	İzgel zarf genişletme, İzgel zarf dışdeğerleme, konuşma kalitesi iyileştirme, sinir ağları
515	Daskyleion Doğu Nekropolü Kaya Mezarı II Buluntusu Hançerin Arkeometrik Analizleri	Manyas Gölü’nün (Bandırma, Balıkesir) güneydoğu kıyısında bulunan Daskyleion’un, yerleşim alanına ek olarak doğu ve güneyinde iki de nekropol alanı bulunmaktadır. Bu nekropol alanları, Daskyleion’un farklı dönemlerine ait çeşitli tip ve büyüklüklerde mezarları barındırmaktadır. Bu mezarlar arasında, Kaya Mezarı II olarak tanımlanan mezar, anakayaya oyulmuş uzun bir dromos ve mezar odasından oluşmaktadır. Mezarda 2014 yılında yapılan kazı çalışmalarında, anakayaya işlenmiş iki kline ile çeşitli tür ve biçimlerde ölü hediyeleri açığa çıkartılmıştır. Çalışmaya konu olan buluntu, bu klinelerden biri üzerine defnedilmiş olan bireye mezar hediyesi olarak bırakılmış çelikten yapılmış bir hançerdir. Kınıyla birlikte ve in situ olarak günümüze kadar korunagelmiş olması, bu hançere Anadolu ve bölge arkeolojisi açısından ender bir buluntu niteliği kazandırmaktadır. Ankara Hacı Bayram Veli Üniversitesi, Tarihi Malzeme Koruma ve Araştırma Laboratuvarı (MAKLAB) bünyesinde arkeometrik yönden incelenen hançer üzerinde XRF, X-ışını radyografi, metalografi, SEM-EDX ve LIPS analizleri yapılmıştır. Analizlerden elde edilen veriler ışığında, hançerin kimyasal kompozisyonu, üretim süreci ve olası hammadde kaynağı hakkında bilgilere ulaşılmıştır.	Arkeometalurji, Daskyleion, LIPS, Metalografi, SEM-EDX, X-ışını radyografi
933	Deformasyon Tahmininde Gri Model Uygulaması: Keban Barajı Örneği	Büyük mühendislik yapılarının şekil, boyut ve yer değişimleri, farklı deformasyon analiz metotlarıyla belirlenmekte ve yorumlanmaktadır. Deformasyon analizinde kullanılan Gri Sistem, bulanık mantık yaklaşımına alternatif bir yöntem olarak sunulmuştur. Bu çalışmada Fırat Nehri üzerinde inşa edilmiş olan Keban Barajındaki deformasyon ölçmelerinin belirlenmesinde ve analiz edilmesinde Gri sistem metodunun kullanılabilirliği araştırılmıştır. Keban barajında, jeoteknik ölçü yöntemi kullanılarak deformasyon ölçüleri yapılmış olan ölçü noktalarına ait boşluk suyu basınçları ve baraj göletindeki su seviyesindeki değişimler, gri sistem metoduyla tahmin edilmiştir. Keban Barajı’nda yapılan ölçü değerleriyle hesaplanan deformasyon miktarları, Gri Sistem yöntemiyle elde edilen tahmini deformasyon miktarları ile karşılaştırılmış ve tahmin başarısı elde edilmiştir.	Deformasyon Analizi, Gri Sistem, Deformasyon Ölçmeleri, Keban Barajı
481	Değer Mühendisliği Uygulaması: Köfte Yapma Makinası Tasarımı	"Teknolojinin gelişmesi ile küresel bir köy haline gelen dünyamızda ürün ve hizmetlerin çeşitliliği artmış, bu ürünlere ulaşım son derece kolaylaşmıştır. Ürün sayısının artması firmalar arasındaki rekabeti de artırmıştır. Bunun neticesinde firmalar, rekabet gücünü korumak ve artırabilmek için maliyet azaltma çalışmalarına daha çok önem vermeye başlamıştır. Ürün tasarımı aşamasında verilen kararlar ürün maliyetini doğrudan etkiler. Bu nedenle, maliyet çalışmalarını tasarım sürecine dahil etmek akılcı bir çözümdür. Hedef maliyet belirleme sistemi, tasarım sürecini maliyetin bir parçası olarak görmektedir. Böylece; bu çalışmada köfte yapma makinası tasarımında (hedef) maliyet belirleme sistemi kullanılmıştır. Müşteri beklentileri ve piyasa koşulları dikkate alınarak hedef satış fiyatı, kar oranı ve (hedef) maliyet belirlenmiştir. İstenilen ürün fonksiyonları sağlamak ve maliyet hedeflerine ulaşmak için değer mühendisliği teknikleri uygulanmıştır."	Hedef maliyet, Değer mühendisliği, Köfte makinası tasarımı
929	Değişken Odaklı Optik Görüntüleme Sistemi Tasarımı ve Üretimi	Optik,elektro-optik ve optomekanik bileşenler kullanılarak izlenmek istenenhedeflerin görüntülenmesi için oluşturulan sistemler optik görüntülemesistemleri olarak adlandırılmaktadır. Farklı menzillerde bulunan hedefi net birşekilde görüntülemek için değişken odaklı (zoom) optik görüntüleme sistemlerikullanılmaktadır. ‘Zoom sistemleri’ olarak da bilinen bu sistemlerin görüntüalabilmesi için objektifte bulunan mercek gruplarının bazılarının doğrusalolarak hareket etmesi gerekir. Bu hareket elle ya da motor yardımı ile sağlanabilir.Hareketli mercek grupları içerdikleri ve hassas konum kontrolü gerektirdiğiiçin bu sistemlerin optik ve mekanik tasarımı zordur. Bu çalışmada değişkenodaklı görüntüleme sistemleri hakkında genel bilgiler verilerek, sistemioluşturan en uygun mekanizma tipine karar verilip sistemin tasarımı ve üretimigerçekleştirilmiştir. Son olarak üretilen sistem tasarımsal olarakdoğrulanmıştır	Optik görüntüleme sistemi, Değişken odak sistemi, Zum sistemi, Tasarım, Üretim
572	Değişken parametreli bir akıllı kiriş için düşük dereceli H? kontrolcü tasarımı	Bu çalışmada PZT (kurşun-zirkonyum-titanyum) yamalar ile donatılmış değişken parametreli bir akıllı kirişin düzleme dik birinci eğilme titreşim biçimlerini bastırmak için düşük dereceli bir H? kontrolcü tasarlanmış ve uygulanmıştır. Kontrolcü tasarımı birbirini izleyen üç farklı adımda gerçekleştirilmiştir. Birinci adımda, serbest ucuna bir servo motor aracılığıyla dönebilecek şekilde bir kütle eklenmiş kirişin değişken parametreli modeli deneysel olarak elde edilmiştir. İkinci adımda değişken parametreli modeli tüm durumlarda içine alan sarsımlanmış (pertürbe edilmiş) model elde edilmiştir. Son adımda ise sarsımlanmış model üzerinden H? kontrolcü hesaplanmıştır. Elde edilen kontrolcü hem benzetimsel hem de deneysel olarak uygulanmıştır. Sistemdeki parametre değişimlerine karşılık önerilen kontrolcünün kiriş titreşimlerini çok iyi bir şekilde bastırabildiği ve böylece gürbüz (robust) bir performans sergilediği ortaya konmuştur.	Akıllı kiriş, Robust kontrol, H? kontrolcü, Parametre belirsizliği, Titreşim
833	Demir Çelik Sektöründe Enerji Verimliliği	"Demir Çelik sanayi, imalat sanayisi içinde hem üretim kapasitesi, hemekonomik değeri hem de diğer sanayi dallarıyla yakın ilişkiler içerisindeolması sebebiyle potansiyeli yüksek ve stratejik öneme sahip sektörlerinbaşında gelmektedir. Ülkemiz demir ve çelik üretiminde yıldan yıla artan birivme göstermektedir. Enerji tüketimi bakımından imalat sanayi içerisinde enbüyük paya sahip olan demir çelik sektörü kaynak verimliliği açısından yüksekpotansiyele sahip olduğu değerlendirilmektedir. Bu nedenle sektördeverimliliğin arttırılması; enerjide dışa bağımlılığının azaltılması ve çevreninkorunmasının yanında sektörün rekabet gücünün arttırılmasına katkısağlayacaktır. Bu çalışmada Demir Çelik sektöründe enerji verimliliği açısındanyapılabilecek iyileştirmeler araştırılmıştır. Bu amaçla endüstriyelkuruluşlarda gerçekleştirilen enerji verimliliği proje örnekleri ele alınmış,projeler için tasarruf miktarı, tasarrufun mali karşılığı, yatırım tutarı vegeri ödeme sürelerine ait bilgiler paylaşılmıştır."	Demir çelik ve enerji, enerji verimliliği
427	Demiryollarında Gelişme Eğilimleri, Yüksek Hızlı Demiryollarının Küresel Mevcut Durumu ve Ülkemiz İçin Bir Derleme	"Ulaştırma insanlığın varoluşundan bu yana teknik ilerlemeler ve sosyal ilişkilerin sebebi ve sonucu olarak, etkilyen ve etkilenen bir konumda, entegre bir ssitemin temel bileşenlerinden bir tanesini teşkil etmektedir. Dolayısı ile ekonomik, sosyal, kültürel ve politk veçhelerin hepsinin merkezinde ve sürekliliği olan bir konuma da sahip olmuş olmaktadır. Knetleşme ile karşılıklı ve birbirini etkileyen bir ilişkiye sahip olan ulaştırma entegre ve bütünlüklü bir system altında işlevsel ve verimli olan girdi ve çıktıları ortaya koyabilir. On yıllardır Türkiye’nin karşı karşıya olduğu ana zorluklardan birisi ise bu alanda parçalı yaklaşımlar ve entegre olmayan eylemlerdir. Bu bakış açısı ile muhtelif konularda, özellikle de kentleşme ve ulaştırmada, teori ve pratikte, akademi ve piyasa arasında teme gereksinim bunlarla ilgili entegre bir yaklaşımın geliştirilmesi olarak görünektedir. Benzer problemler; dengeli türel dağılım, türler arası entegrasyon, insan odaklı yaklaşım ve hizmet parametrelerinin yükseltirlmesi konularında da kendini göstermektedir. Bütün bunların bir araya geldiği başlıklardan birisi de demiryollarıdır. Demiryollarıın geliştirilmesi ve tütrel payının arttırılması gerekliliklerinin her ikisi de hem yolcu ve hem de yük taşımacılığı içn hem açık bir gerçekliktir ve hem de doğru bir tercihi teşkil etmektedir. Türkiye’deki mevcut durum da bu yöne doğru evrilmektedir. Yüksek hızlı demiryolları Japonya, Fransa, Almanya gibi ülkelerde son 50 yıldır demiryollarının ana ana sütunlarından birisini teşkil etmektedir ve de küresel ölçekte artan bir öneme sahiptir. Bu makalede ilk olarak küresel örmekler verilmiş ardından ülkemiz özelinde muhtemel kazanımlarından bahsedilmiştir. Ardından ise ülkemizdeki hatlar özelinde değerlendirmeler yapılmış ve sonuçlar paylaşılmıştır."	Yüksek hızlı demiryolları, birlikte işletim, türler arası entegrasyon, altyapı koşulları, ulaştırma politikaları
782	Demiryollarında Raylara Uygulanan Tahribatsız Muayene Yöntemleri	Demiryolu ray kusurlarının tespiti yolcu taşımacılığının güvenliği açısından dünya genelinde büyük önem taşımaktadır. Özellikle ray kırılmalarından kaynaklanan ciddi kazalardan sonra tahribatsız muayene yöntemlerinin kullanımı önem kazanmış ve yeni araştırmalar için ciddi yatırımlar yapılmaya başlanmıştır. Bu çalışmanın amacı raylarda meydana gelen ana kusurların ve en önemli tahribatsız muayene yöntemlerinin incelenmesi ve gelecek çalışmalara temel sağlanmasıdır.	Tahribatsız Muayene, Ray, Ray Hataları, Demiryolları
770	Demiryolu Lojistiğinde Tedarik Zinciri Performans Metrikleri	Sanayilerin üzerindeki zaman, hız ve kalite baskısı git gide artmaktadır. Dijital dönüşüm çağında sanayiler arasındaki rekabet artık tedarik zinciri performansıyla ölçülmektedir. Performans metriklerin ölçülmesiyle zincirdeki problemler tespit edilerek iyileştirmeler yapılabilmektedir. Yukarıdan aşağıya ve aynı şekilde aşağıdan yukarı yönlü oluşturulan stratejilerin çakışmaması önemlidir. Bu bakımdan, karar vericilerin daha az riskle daha etkili kararlar verebilmelerini destekleyecek ve stratejik ve işletmesel unsurları entegre edecek bir yaklaşıma ihtiyaç duyulmaktadır. Çok karmaşık olan tedarik zincirinde performans metriklerinin doğru belirlenmesi en önemli adımlardan biridir. Çalışmada SCOR (Supply chain operations reference) modelinin en son sürümüyle performans metrikleri belirlenmiş ve ilk kez demiryolu sektöründeki bir firma verileriyle uygulama gerçekleştirilmiştir. Ortaya çıkan ilişkide yer alan metriklerin birbiriyle etkileşimleri korelasyon analizi ile belirlenmiş ve ilişki sayısallaştırılmıştır. İşletilen sermayenin geri dönüşü ve nakit çevrim süresinin tedarik zinciri performansında en etkin ilk iki metrik olduğu göze çarpmaktadır. Performans metriklerinin belirlenmesiyle firmalar arası kıyaslama yapabilen ve karar destek sistemleri için bir temel zemin oluşturan bir model oluşturulmuştur.	Demiryolu Sanayi, Korelasyon analizi, Performans Metrikleri, SCOR
493	Demiryolu Ray ve Kusurlarını Tespit Etmek İçin Geliştirilen İki Yeni Yöntem	Raylı sistem araçları günümüzde çok yaygın kullanılmaktadır. Bu yaygın kullanımın nedeni, en güvenli yolcu ve yük taşıma aracı olmasından kaynaklanmaktadır. Bu güvenilirliğin devam etmesi için demir yolu raylarının sık sık kontrol edilmesi gerekmektedir. Bu kontroller yardımıyla demiryolu ray kusurları bulunarak, istenmeyen kazaların önüne geçilebilmektedir. Günümüzde demiryolu raylarında yapılan kontroller yıl içinde birkaç kez belirli dönemlerde yapılmaktadır. Bu demiryolu ray kontrol işlemi çoğunlukla çalışan personel tarafından gözlem yapılarak gerçekleşmektedir. Bu yöntem güvenilir değildir ayrıca uzun zaman alabilmektedir. Demiryolları devamlı kullanıldığından kontrollerin kısa sürede tamamlanması gerekmektedir. Bu kontroller yapılırken ray yapısında, tahribat yapılmaması gerekmektedir. Bu yüzden tahribatsız yöntemler tercih edilmektedir. Bilgisayar destekli görsel muayene yöntemi tahribatsız muayene yöntemlerinden biridir. Bu çalışmada, bir kamera yardımıyla elde ray görüntüleri üzerinde, bilgisayar destekli görüntü işleme algoritmaları kullanılarak, ray temas bölgesi tespit edilmiştir. Ray görüntüleri üzerinde, özgün olarak geliştirilen Yatay-Dikey ve Yatay-Yatay görüntü işleme algoritmaları uygulanmıştır. Elde edilen sonuçlara göre Yatay-Dikey algoritmasının ray-temas bölgelerini doğru şekilde tespit ettiği görülmüştür. En son aşamada işaretlenen ray-temas bölgeleri üzerinde, kusur tespiti yapmak için sütun ortalaması, eşikleme yöntemi önerilmiştir.	Demiryolu rayları, Tahribatsız muayene, Kusur tespiti, Görüntü işleme, Ortalama, Eşikleme
909	Deniz ve Liman İşletmeciliği Öğrencilerinin Liman Kavramına İlişkin Metaforik Algıları	Liman paydaşlarının liman kavramı hakkındaki algısı, limancılık sektörü açısından önemlidir. Paydaşların olumlu yöndeki algısı, sektörün performansını ve gelişimini de olumlu etkileyecektir. Bu çalışma, limancılık sektörünün gelecekteki paydaşlarından olan Deniz ve Liman İşletmeciliği öğrencilerinin liman algısını ortaya koymaya yönelik bir metafor çalışmasıdır. Çalışma 121 katılımcı ile gerçekleştirilmiştir. Elde edilen verilerin analizi için beş aşamalı yöntem kullanılarak metaforlar ve oluşturdukları kategoriler belirlenmiştir. Araştırma bulguları, katılımcıların limana ilişkin 66 adet metafor ürettiğini göstermektedir. Bu metaforlar 16 adet kavramsal kategoriye dağılmaktadır. Sınıf ve cinsiyet değişkenlerine göre liman algısı farklılık göstermezken, deneyim değişkenine göre farklılık tespit edilmiştir.	Liman Algısı, Metaforik Araştırma, Öğrenci algıları
873	Denize Adam Düşme (DAD) Kazaları İçeren Deniz Kazası İnceleme Raporları: Bir Değerlendirme İşlem Yöntemi	"Bayrak devletleri, deniz kazaları inceleme raporlarını Uluslararası Denizcilik Örgütü (IMO) genelgelerine uygun olarak ve kaza veya olaylardan öğrenilen dersleri içerecek şekilde yayınlamak zorundadırlar. Bir olayın kök sebebinin tanımlamak için ve bu nedenle raporlardan ""Çıkartılan Dersler"" dâhil edebilmesi için, sunulan raporlarda araştırılan olay ile ilgili yeterli bilgi detayı olması gereklidir. Raporlarda yer alan bilgiler olay esnasında yapılan işlemlerdeki eksikliklerin veya oluşan teknik zorlukların belirlenmesine yardımcı olabilir. Bu çalışmada, Denize Adam Düşmesi (DAD) olayları deniz kazaları araştırmasının bir alt grubu olarak değerlendirilmiş ve DAD olaylarını içeren 100'den fazla rapor sistematik olarak gözden geçirilmiştir. İncelenen raporlarda, format ve bilgilerin yanı sıra bilgi içeriklerinde de önemli farklılıkların olduğunu tespit edilmiştir. Bu çalışmada, deniz kazaları raporlarından elde edilen genel bilgilerin gözden geçirilmesi ve raporlanması için sistematik bir yöntem sunulmuştur. İncelenen raporlardaki tüm bilgileri kapsayacak şekilde 113 bilgi maddesi tanımlanmıştır. Tüm araştırma raporlarından bilgi çıkarmada kullanmak amacıyla bir standart form oluşturulmuştur. Dünyada deniz kazalarını rapor eden devletler ve ajanslar tarafından yayınlanan ve genel analiz için bir veri tabanına yerleştirilen raporlardan sistematik olarak toplanan verilerin sağlanması için kullanılacak olan bu form “Denizcilik DAD Olayları İnceleme Formu (DAD Form veya MEI Form)” olarak adlandırılmıştır. Bu çalışmada DAD Formunun içeriği tanımlanmış, oluşturulan bu formlar kullanılarak araştırma raporlarından bilgi derlenmesi, formatlanması ve analiz edilmesi amacıyla olay örnekleri ile birlikte sistematik kaza inceleme yöntemi gösterilmiştir."	Deniz kazaları İnceleme, Kaza İnceleme Yönetmeliği, Denize Adam Düşmesi, Öğrenilen Dersler, Veri Formatlanması, Rapor Formatı
1016	DENİZLİ MOLAS HAVZASINDA BULUNAN SEDİMANTER KAYAÇLARIN CERCHAR VE SHORE SERTLİKLERİNİN TAYİNİ VE BULANIK MANTIK UYGULAMASI	Bu çalışmada, Denizli ilinin Molas havzasında yapılan iki adet sondaj kuyusundan elde edilensedimanter kayaçlar üzerinde Shore sertliği, tek eksenli basma dayanımı ve Cerchar aşındırıcılıkindeksi deneyleri yapılmıştır. Shore sertlik ve tek eksenli basma dayanımı deneyleri OrtadoğuTeknik Üniversitesi, Maden Mühendisliği Bölümü, kaya mekanik laboratuvarında, Cercharaşındırıcılık indeksi deneyi ise Afyon Kocatepe Üniversitesi, Maden Mühendisliği Bölümülaboratuvarında gerçekleştirilmiştir. Toplamda 12 adet farklı özellikte kumtaşı ve kiltaşı üzerindeyapılan deneyler neticesinde elde edilen sonuçlar ile değişkenler arasındaki korelasyon tayinedilmiş ve bulanık mantık ile incelenmiştir. Elde edilen sonuçlara göre üç farklı değişkenkullanılarak Cerchar aşındırıcılık indeksini belirlemede çoklu doğrusal regresyon yöntemi ile enuygun model oluşturulmuştur. İki uygulamanın da tahmin sonuçları karşılaştırılarak makalede yerverilmiştir.	Cerchar aşındırıcılık indeksi, Shore sertliği, Bulanık mantık
947	Depolama, Dağıtım ve Pazar Alanları Planlama Stratejilerinin Kent Lojistiği Kapsamında Araştırılması: İzmir Örneği	Kent lojistiği ile etkileşime giren kentsel arazi kullanım alanları terminaller, ambarlar, şebekeler, depolama alanları, pazar alanları ve dağıtım alanları olarak nitelendirilebilirler. Bu alanlar kent içerisinde geniş yer kaplamakta olup kentsel-mekânsal etkileşim ve kentsel-erişilebilirlik üzerinde etkili olmaktadır. Sanayi toplumun yerleşmesi bütün sektörlerde üretim ve talep fazlalığı yaratmıştır. Dolayısıyla günümüzde artık depolar, pazarlama ve dağıtım alanları gayrimenkul sektöründen lojistik sektörüne kadar pek çok alanın doğrudan çalışma konusu haline gelmiştir. Lojistik hareketin incelenmesi, depoların, dağıtım merkezlerinin ve pazarlama alanlarının kapasite ve yer seçim ilişkilerinin araştırılması ve bütüncül şekilde ele alınması, kent merkezleri ile tarımsal ve kırsal alanlar arasında ilişki kurulmasında önemli analitik süreçlerdir. Depolama, dağıtım ve pazarlama alanlarının şehir planlama ile olan ilişkilerinin lojistik, yer seçimi, erişilebilirlik, kültürel, ekonomik ve sosyal açılardan ilişkilendirilmesi kapasite ve yer seçimlerinin analizinde, aynı zamanda yüksek ölçekli ilke, strateji, politika ve yaklaşımların üretilmesinde daha etkin ve isabetli kararlar verilmesini sağlayacaktır. Bu çalışmada, İzmir’de depolama, dağıtım ve pazarlama alanlarının kapasiteleri, alansal büyüklükleri ve konumları incelenmiştir. Sorunlar genel ve yerel sorun noktaları olarak ele alınmıştır. Pazar yerleri, organik pazarlar, depolama alanları, soğuk hava depoları, meyve ve sebze halleri, balık halleri ve et entegre tesislerinin üretim alansal büyüklükleri ve yerleri demografik veriler, tarımsal üretim oranları ve kentsel diğer özellikler ile karşılaştırılarak değerlendirilmiştir. Yapılan değerlendirmeler İzmir’deki lojistik hareketler, kırsal alanlardaki yük taşımacılığı özellikleri ve BV matrisleri açılarından ele alınmıştır. Araştırma sonucunda İzmir’de depolama, dağıtım ve pazarlama alanlarının planlanması ile ilgili yaklaşım ve planlama ilkeleri/önerileri üretilmiştir. Lojistik planlama müdahale biçimlerinin yönelmesi gereken konular ve alt detay araştırma konuları ile yer seçime dair paradigmalar üretilmiştir.	Rural development, storage, cold storage, market places, Izmir
934	Derin Öğrenme ile Resim ve Videolarda Nesnelerin Tanınması ve Takibi	Görüntü işleme yöntemleri kullanılarak durağan görüntülerin analizleri gerçekleştirilebilir ve söz konusu görüntülerden anlamlı bilgiler çıkarılabilir. Tespit ve tanıma sonrasında takip edilecek olan nesnenin değişken bir ortam içinde bulunması zorlaştırıcı unsurlardan birisidir. Bunun gibi zorlaştırıcı unsurlarla başa çıkabilmek ve nesne takibini başarıyla gerçekleştirebilmek için farklı yöntemler geliştirilmiştir. Askeri uygulamalarda yaygın olarak kullanılan elektro-optik algılayıcı sistemleri hareketli ve sabit hedeflerin belirlenmesini sağlamaktadır. Son yıllarda yapay zekâ tabanlı bileşenlerle güçlendirilen bu sistemler hem daha hızlı hem de daha kesin hedef tespiti yapmayı sağlamaktadır. Öte yandan, derin öğrenme algoritmaları yapay zekâ alanında bir devrim yaratmıştır. Derin öğrenme algoritmalarının görüntü işlemede kullanılması oldukça başarılı sonuçlar alınmasını ve karmaşık görüntü işleme problemlerinin kolaylıkla çözüme kavuşturulabilmesini sağlamaktadır. Bu çalışmada derin öğrenme ile hareketli nesne tanıma ve takibi için Google’ın açık kaynak kodlu makine öğrenmesi kütüphanesi olan TensorFlow kullanılmıştır. Nesne takibi için Region Based Convolutional Networks kütüphanesinden Faster R-CNN modeli ele alınmıştır. Bu kütüphaneler ile durağan görüntüler, video görüntüleri ve webcam görüntüleri üzerinde nesne tanıma işlemi gerçekleştirilmiş ve incelenen kütüphanelerin güçlü ve zayıf yönleri ortaya konmuştur.	Nesne tanıma, nesne takibi, Faster R-CNN, görüntü işleme, derin öğrenme
445	Derin Öğrenme ve Aşağı Örnekleme Yaklaşımları Kullanılarak Duygu Sınıflandırma Performansının İyileştirilmesi	: Bir metnin hangi duygu sınıfına ait olduğunu bulma problemi duygu sınıflandırma olarak bilinmektedir. Bu işlemin otomatize bir şekilde yapılması çevrimiçi ortamda büyük miktarda verinin çok kısa sürelerde analiz edilebilmesine olanak sağlamaktadır. Böylece müşteri memnuniyetini ölçme, reklam ve içerik önerme gibi birçok farklı amaçla kullanılabilmektedir. E-ticaret uygulamalarında duygu sınıflandırma için kullanıcı yorumlarının yanı sıra, memnuniyet derecesini ölçen sayısal bir puanlama ya da duygu durumunu kategorik bir değişken olarak ifade edecek bir değişkene daha ihtiyaç duyulmaktadır. Bu sayede etiketli verilerden oluşan veri seti üzerinde denetimli öğrenme ile model oluşturulmaktadır. Burada yaşanan bir dezavantaj kullanıcıların bir üründen çoğunlukla memnun olmaları ya da tam tersi şikâyetçi olmalarıdır. Bu durumda oluşan veri seti dengesiz olmaktadır. Bu çalışmada Türk e-ticaret platformu Hepsiburada firmasına ait 243 bin kullanıcı yorumundan oluşan veri seti kullanılmıştır. Dengesiz olan bu veri setinde, sınıflandırma performansının iyileştirilmesi için derin öğrenme algoritmaları kullanılmış ve dengesiz veri seti yaklaşımı sunulmuştur. Sunulan yaklaşım ile yanlış pozitif oranı % 69’dan % 90’a, doğruluk değeri ise % 95.5’ten % 99’a iyileştirilmiştir.	Derin Öğrenme, Metin Sınıflandırma, Yinelenen Sinir Ağları
128	Derin Öğrenme ve Sınıflandırma Yaklaşımları ile BT görüntülerinden Covid-19 Tespiti	İlk olarak Çin ülkesinin Wuhan eyaletinde, Aralık 2019 tarihinde görülen ve oldukça bulaşıcı bir hastalık olan yeni tip koronavirüs (Covid-19), sadece birkaç ay içerisinde tüm dünyaya yayılmış ve bir pandemi haline gelmiştir. Covid-19, dünya ekonomik yapısını, insanların dini, siyasi, sosyal yaşamını, halk sağlığı yapısını, insanların günlük yaşam yapısını değiştirmiş ve milyonlarca insanı işsiz bırakmıştır. Bu salgınla mücadele etmenin öncelikli yolu, enfekte olan kişinin mümkün olan en kısa sürede teşhis edilmesi ve onun sağlıklı bireylerden uzaklaştırılmasıdır. Şu anda, dünya çapında koronavirüs hastalarını tespit etmek için Ters Transkripsiyon-Polimeraz Zincir Reaksiyonu (TT-PZR) kullanılmaktadır. Ancak Dünya Sağlık Örgütü’nce (DSÖ), TT-PZR’nin erken evre vakalarının tespitinde düşük duyarlılık ve düşük özgüllükten mustarip olduğu vurgulanmıştır. Son araştırmalar göstermiştir ki, göğüs Bilgisayarlı Tomografi (BT) taraması görüntüleri, koronavirüs vakalarını belirlemede yararlı bir rol oynamaktadır. Bu çalışmada, Covid-19 vakalarının sınıflandırma sonuçlarına dayalı tahmin modeli için son teknolojik gelişmelere uygun birçok sınıflandırma algoritmaları ile birlikte Evrişimli Sinir Ağı (ESA) performansları karşılaştırılmıştır. Sonuç, önerilen ESA modelinin, diğer gelişmiş sınıflandırma algoritmalarından daha iyi performans gösterdiği ve %98.1 doğruluk elde ettiği vurgulanmıştır.	Koronavirüs (Covid-19), Makine öğrenmesi, Derin öğrenme, Evrişimli Sinir Ağı, Göğüs BT görüntüleri
123	Derin Sinir Ağları için Hiperparametre Metodlarının ve Kitlerinin İncelenmesi	Otomatik makine öğrenimi (AutoML) ve derin sinir ağları birçok hiperparametreye sahiptir. Karmaşık ve hesapsal maliyet olarak pahalı makine öğrenme modellerine son zamanlarda ilginin artması, hiperparametre optimizasyonu (HPO) araştırmalarının yeniden canlanmasına neden olmuştur. HPO’un başlangıcı epey uzun yıllara dayanmaktadır ve derin öğrenme ağları ile popülaritesi artmıştır. Bu makale, HPO ile ilgili en önemli konuların gözden geçirilmesini sağlamaktadır. İlk olarak model eğitimi ve yapısı ile ilgili temel hiperparametreler tanıtılmakta ve değer aralığı için önemleri ve yöntemleri tartışılmaktadır. Sonrasında, özellikle derin öğrenme ağları için etkinliklerini ve doğruluklarını kapsayan optimizasyon algoritmalarına ve uygulanabilirliklerine odaklanılmaktadır. Aynı zamanda bu çalışmada HPO için önemli olan ve araştırmacılar tarafından tercih edilen HPO kitlerini incelenmiştir. İncelenen HPO kitlerinin en gelişmiş arama algoritmaları, büyük derin öğrenme araçları ile fizibilite ve kullanıcılar tarafından tasarlanan yeni modüller için genişletilebilme durumlarını karşılaştırmaktadır. HPO derin öğrenme algoritmalarına uygulandığında ortaya çıkan problemler, optimizasyon algoritmaları arasında bir karşılaştırma ve sınırlı hesaplama kaynaklarına sahip model değerlendirmesi için öne çıkan yaklaşımlarla sonuçlanmaktadır.	derin öğrenme ağları, hiperparametre, otomatik makine öğrenimi
724	Derslik Aydınlatma Performansının ve Led Armatür Uygulaması Enerji Tasarrufu Potansiyelinin Belirlenmesi Ön Çalışması	Aydınlatma ihtiyacının konfor, sağlık, güvenlik ve yaşam kalitesi açısından değerlendirilmesi farklı ortam koşullarına özel aydınlatma sistem ve ihtiyacının varlığını ortaya koymaktadır. Eğitim alanlarının da aydınlatılması düzeyi uluslararası standartlar kapsamında belirlenmiştir. Aydınlanma yanında günümüz önemli konuları arasında yer alan enerji ve maliyetleri, minimum enerji ile optimum aydınlatma ihtiyacının giderilmesi konusunda birçok araştırma geliştirme ve uygulama çalışmasının konusu durumundadır. Bu çalışma kapsamında bir eğitim kurumundaki 10 adet derslikte mevcut tüp floresan armatür ile sağlanan aydınlatma düzeyi ölçümlenmiş ve aydınlanma düzeyinin standartlarda belirtilen 300 lux düzeyinin üzerinde olduğu belirlenmiştir. Aydınlatma düzeyinin yeterli olmasına karşın gerekli aydınlatma düzeyinin mevcut armatürlerin led armatürlerle değişimi ile enerji tasarrufu sağlanabileceği değerlendirilmiştir. Gerçekleştirilecek değişim ile yıllık 8161,56 kWh enerji tasarrufu karşılığı 3388,68 TL olarak belirlenmiştir. 19500 TL tutarında yatırımla mevcut armatürlerin değişimi sağlanabilmesi ve geri ödeme süresinin 5,75 yıl olması değerlendirilmektedir.	Led armatür, enerji tasarrufu, aydınlatma
529	Design of Carbon Monoxide (CO) and Smoke Sensor, and Creation of Warning System with Fixed Telephone Call Using These Sensors	"A sensor system has been designed and realized, in order to prevent considerably the carbon monoxide (CO) gas poisoning, caused by the combustion of the substances containing hydro-carbon (HC) for heating purposes in our country. The system controls CO and smoke, which adversely affect human health. In the event of CO and smoke in the air, a fixed phone call warning system has been installed to alert the user.For CO sensor; The ash particles which was formed as a result of chemical synthesis of polypyrrole (Ppy), iron (III) chloride and acetic acid (CH3COOH) components, was compressed into a single piece by pressing with Hydraulic Press Machine. The electrical current conductivity was measured by the electrodes immersed in this monolithic product which its surface conductivity differs according to the ratio of CO in the air. Thus, the measurement of CO in any environment was able to be performed.For smoke sensor; A duct system was established to measure the density of smoke particles present in the atmosphere. Inside of this duct, a source of LED light, and a phototransistor system was placed in order to perceive the reflected rays emitted from this light source, by crashing to the smoke particles. And, the amount of reflected light connected to the smoke particles inside of the duct was measured. Thus, the measurement of smoke in any environment was able to be performed."	CO sensor, Carbon monoxide sensor, Smoke sensor, Early warning system
468	Design Of Development Scenarios For Şanlıurfa Region Based On Geodesign	Geographic Information Systems (GIS) have become an indispensable part of urban and regional planning since the 90ies. Yet, one of the limitations of classical GIS is the lack to directly support the way how the planning process is carried out. They lack the capability to encourage the cooperation of stakeholders that have very different levels of computer literacy and come from very divers sectors. For this, different approaches for participatory planning have been developed among them Geodesign. It is a methodology that combines tools of design, GIS and web 2.0 to foster participatory planning. A complete framework for conducting Geodesign as applied to regional landscape studies has been generated by Carl Steinitz. With GeodesignHub (GDH), his framework was converted into its digital representation that enables a digital design workflow online. The purpose of this paper is to show how different development scenarios can be developed for an underdeveloped region in Southeastern Turkey based on the anticipatory change model defined by Steinitz”s Geodesign framework.	Geodesign, GIS, regional planning, virtual reality
768	Dıştan Dişli Pompalarda Diş Ucundaki Kaçakların Teorik ve Sayısal Karşılaştırılması	Dıştan dişli pompalar, akışkan gücünün kullanıldığı uygulamalarda en çok tercih edilen pompa tiplerinden biri olmasına rağmen tasarım aşamasında iç kaçaklar, gürültü ve titreşim gibi problemler göz önünde bulundurulmalıdır. Bu nedenle, teorik hesaplamaları ve akış simülasyonlarını karşılaştırırken, bu çalışmada yeni bir iki boyutlu sayısal uç kaçağı analiz yöntemi geliştirilmiştir. Akış simülasyonları, 7 farklı dönme hızında ve 2 bardan 10 bara kadar olan basınç farklarında yapılmıştır. Ayrıca uç kaçak üzerindeki sıcaklık etkileri bu yeni yöntemle araştırılmıştır. Bu amaçla, gövde duvarı sıcaklığı 30 ºC ila 60 ºC arasında değiştirilmiştir. Sayısal ve teorik hesaplamalar arasındaki farkın seçilen parametre aralığında % 100'den fazla olabileceği gösterilmiştir. Bu sapma, dişli pompasının giriş ve çıkış portları arasındaki basınç farkının artmasıyla artmaktadır. Simülasyonlar, sapmanın, diş tepesi ile gövde duvarı arasına kaçak akış girerken ortaya çıkan enerji yitiminden ve teorik hesaplamalarda yapılan tam gelişmiş akış varsayımından kaynaklandığını ortaya koymuştur. Ayrıca, duvardaki sıcaklığın artması ile birlikte diş ucu kaçağının, viskozitenin sıcaklıkla düşmesine bağlı olarak, her 10 °C’de %10’luk bir arttığı gözlemlenmiştir.	Dişli pompa, diş ucu kaçakları, sıcaklık etkisi, Hesaplamalı akışkan dinamiği
985	Dinamik güç sistemleri için Jakoben Yöntemi tabanlı birleşik güç akış kontrolörü tasarımı	Güçakış analizi, güç sistemleri için planlama ve işletme aşamalarında yapılmasıgereken en önemli çalışmalardan biridir. Yapılan bu çalışma ile sistemin üretimkapasitesinin belirlenmesi, güç sisteminde mevcut bulunan transformatörlerindavranışlarının elde edilmesi ile iletim hatlarındaki aktif ve reaktif güçakışlarının analizi mümkün olmaktadır. Bir güç sistemindeki güç akışlarınındüzenlenmesi ve kontrolü için esnek alternatif akım iletim sistemi (flexiblealternating current transmission system (FACTS)) cihazlarındanfaydalanılmaktadır. Birleşik güç akış kontrolörü (unified power flow controller(UPFC)), bu amaç için tasarlanan ve kullanılan en önemli FACTS cihazıdır. UPFCyapısı, iki adet gerilim kaynaklı güç elektronik dönüştürücüsünün (voltagesourced converter (VSC)) bir doğru akım barası yardımıyla birbirine bağlanmasıile oluşturulur. Buaraştırma makalesinde dinamik güç istemlerinde kullanılması amacıyla JakobenYöntemi tabanlı bir UPFC tasarlanmıştır. Tasarım esnasında, gerçek güçsistemlerinin karakterini doğrudan yansıtması nedeniyle özellikle dinamik güçsistemleri göz önünde bulundurulmuştur. Bu sayede önerilen yöntemin adaptasyonyeteneği gözlenmiştir.Çalışma iki temel bölümiçermektedir. Birinci bölüm yazılım kısmı olup literatürde Jakoben Yöntemiolarak bilinen güç akış analizi algoritmasının kodlanması ile oluşturulmuştur.Burada temel amaç, algoritma sonucuna göre UPFC sisteminin içerdiğikontrolörlerin tetikleme açılarının belirlenmesi ve bu sayede sistemdekibaraların gerilim genliklerinin düzenlenmesidir. İkinci bölüm ise çalışmanındonanımsal kısmı olup bu bölümde MATLAB / Simulink platformu altında tasarlananIEEE-9 bara sistemine UPFC eklenmiştir. Önerilen yöntem, doğrulanma amacıylaöncelikle değerleri literatürde mevcut bulunan statik IEEE-9 bara sistemiüzerinde denenmiştir. Elde edilen sonuçlar, statik sisteme ait güç akış analizisonuçları ile karşılaştırılmış ve önerilen yöntem doğrulanmıştır. Daha sonraönerilen sistemin dinamik bir güç sistemi üzerindeki kontrol yetisinin belirlenmesiamacıyla IEEE-9 bara sisteminin parametrelerinde ve yapısında değişiklikyapılarak benzetim gerçekleştirilmiştir. Elde edilen sonuçlar önerilen yöntemindinamik güç sistemlerinin kontrolü amacıyla kullanılabileceğini göstermiştir.	UPFC, FACTS, Güç akış analizi, IEEE-9 bara sistemi, MATLAB
624	DİREKT ASİT LİÇİ İLE BASTNAZİT CEVHERİNDEN LANTANYUM VE SERYUM KAZANIMI	Direkt asit liçi ile bir bastnazit cevherinden lantanyum (La) ve seryum (Ce) ekstraksiyonu araştırılmıştır. Bastnazit cevherinden La ve Ce ekstraksiyonuna asit konsantrasyonu ve liç sıcaklığının etkileri test edilmiştir. Nitrik asit (NHO3) kullanarak La ve Ce’un %85’ten fazlası liç çözeltisine alınmıştır ancak çözünme değerleri sülfürik asit (H2SO4) kullanıldığında %85’ten az olarak belirlenmiştir. La çözünümü hidroklorik asit (HCl) kullanımıyla %90’ı geçmiştir fakat Ce çözünümü %20 (g/L) katı-sıvı oranı, %20 asit konsantrasyonu, 25 °C liç sıcaklığı ve 1 saat liç süresi şartları altında %85’in altında kalmıştır. Sonuçlar bastnazit cevherinden eş zamanlı olarak maksimum La ve Ce çözünümüne ulaşılabilmek için çözücü olarak HNO3 kullanılabileceğini ortaya koymuştur. Çözücü olarak HNO3 ve HCl tercih edildiğinde liç sıcaklığının La ve Ce çözünümüne önemli bir etki yapmadığı belirlenmiştir. Fakat çözücü olarak H2SO4 kullanılmasıyla liç sıcaklığının La ve Ce çözünmeleri üzerine hafif bir pozitif etkisi saptanmıştır.	Lantanyum, Seryum, Direkt asit liçi, Bastnazit cevheri
448	Dişlisiz Asansör Uygulamaları için Yüzey Montajlı Senkron Motorun Optimal Tasarımı	"Mıknatıslı Senkron Makineler tarafından sürülen dişlisiz asansör sistemleri, geleneksel asenkron motor uygulamalarına kıyasla yüksek verim, yüksek moment yoğunluğu, dişli kutusunun ortadan kalkması ile kayıpların azalması ve sistemin hacminin küçülmesi gibi birçok avantaja sahiptir. Bu çalışmada 800 kg / 10 kişilik taşıma kapasitesine sahip bir dişlisiz asansör sistemini sürmek için tasarlanan 27-oluklu 30-kutuplu Yüzey Montajlı Senkron Motorun (YMSM) tasarımı yapılmıştır. Tasarım süreci içerisinde kritik önem teşkil eden; hava aralığı, oluk açıklığı ve mıknatıs kalınlığı gibi geometrik boyutlar parametrik analiz ve çok amaçlı optimizasyon yöntemi kullanılarak belirlenmiştir. Optimizasyon süreci sonucunda elde edilen motor; verim, akı dağılımı, çıkış ve vuruntu momenti açısından analiz edilmiştir. Enerji verimliliği ve performans açısından optimal bir tasarım hedeflenmiştir. Yapılan tasarım ve analizler ANSYS@Maxwell simülasyon programı kullanılarak gerçekleştirilmiştir."	Doğrudan sürüşlü sistemler, yüzey montajlı senkron motorlar, Genetik algoritma
368	Diyarbakır İli Şartlarında Yatay Tip Toprak Kaynaklı Isı Pompası ile Isıtma Analizi	Bu çalışmada Diyarbakır ilinde 9x8x2.8 m ölçülerinde deney alanının ısıtılması için yatay tip toprak kaynaklı ısı pompası sisteminin kış sezonunda performansı değerlendirilmiştir. İncelenen sistemin kış sezonunda elde edilen sonuçları değerlendirilerek sistem ve sistem ünitelerine enerji ve ekserji analizi uygulanmıştır. Kurulan sistemde belirlenen 11 adet düğüm noktası için kış sezonunda (01.12.2017 / 28.02.2018) ölçülen verilerin aylık ve sezonluk ortalama değerleri alınmıştır. Elde edilen sonuçlarla yapılan enerji analizinde sistemde meydana gelen enerji kaybı 3.550 kW ve enerji verimliliği %75.47 olarak hesaplanmıştır. Sistem üniteleri için ise en düşük enerji verimliliği ile çalışan ünite kompresör olarak belirlenmiştir. Sisteme uygulanan ekserji analizine göre sistemin ekserji kaybı 2.032 kW ve ikinci yasa verimliliği %23.35 olarak hesaplanmıştır. Sistemde en fazla ekserji kaybı görülen ünite olarak yine kompresör belirlenmiştir. Gerek enerji analizi gerekse ekserji analizi sonuçlarına göre planlanacak iyileştirme çalışmaları için kompresöre öncelik verilmelidir. Sistemin COP değeri 3.08 olarak belirlenmiş ve kış sezonunda kullanımı incelenen sistemin Diyarbakır ili için kullanılabilir olduğu tespit edilmiştir.	Buhar Sıkıştırmalı Isıtma, Toprak Kaynaklı Isı Pompası, Termodinamik Analiz, Enerji Analizi, Ekserji Analizi
130	Diyarbakır Karacadağ Kırmızı Tepe Skoryası ile Cu(II) Adsorpsiyon Kinetiğinin incelenmesi	"Bu çalışmada Diyarbakır bölgesinin Karacadağ Kırmızı Tepe volkan konisinden alınan bazaltik pomza (BR1) adsorplayıcı olarak kullanılmıştır. BR1’in mikroskobik ve makroskopik özellikleri belirlendi. BR1, XRD, XRF, BET, FTIR, BET ve SEM gibi yöntemlerle karakterize edildi. Adsorpsiyona etki eden parametrelerden olan farklı süre ve sıcaklıklarda çalışıldı. Adsorpsiyon miktarları 298, 313 ve 328 K için sırasıyla 1.97, 2.15 ve 2.58 mg g-1 olarak bulundu. Deneyden elde edilen veriler; Lagergren yalancı birinci dereceden kinetik modeli (pseudo firs tmodel), Ho-McKay yalancı ikinci dereceden modeli (pseudo second model), parçacık içi difüzyon modeli (Weber- Morris model), ve Elovich kinetik modeli olmak üzere 4 kinetik modele uygulandı. Cu(II) nin adsorpsiyon kinetik mekanizmasının, en çok Ho McKay modeli olarak bilinen ikinci dereceden hız denklemine uyduğu görülmekle beraber, Elovich hız denklemine de uyduğu değerlendirildi."	Adsorpsiyon, kinetik, Cu(II), skorya, mineraloji, karacadağ
980	Diyarbakır Kenti içmesuyu ihtiyacının genetik ifadeli programlama ile modellenmesi	Evsel su ihtiyacı, ticaret, sanayi, hizmet sektörü, turizm, hayvan su ihtiyacı, özel ihtiyaçlar ve su kayıpları toplam su ihtiyacını oluşturmaktadır. Yerleşim yerlerinin hâlihazır veya gelecekteki içme suyu ihtiyacının belirlenmesinde nüfus tahmin yöntemleri kullanılmasına rağmen günümüzde içme suyu ihtiyacı veya tüketimini etkileyen daha birçok parametrenin var olduğu bir gerçektir. Bu çalışmada, Diyarbakır Kenti için 2005–2014 yılları arasında ilgili kurum ve kuruluşlardan temin edilen şebekeye verilen su miktarı, şebekede oluşan su kayıpları, tahakkuk, sıcaklık, nem, nüfus, yağış, gelişmişlik durumunu gösteren Gayrı Safi Yurtiçi Hâsıla (GSYH) ve içmesuyu abone sayısı gibi parametrelerin verileri kullanılmıştır. Su talebi ve içmesuyu tüketimini etkileyen bu parametrelerin verileri ile gelecekteki içmesuyu ihtiyacı tahmini için bir yapay zekâ tekniği olan Genetik İfadeli Programlamaya dayalı modeller oluşturulmuştur. İçmesuyu talep ve tahmininde Genetik İfadeli Programlama ile farklı modeller oluşturularak, tüketime etki eden parametrelerin etkileri incelenmiştir. Ayrıca oluşturulan farklı modellerin performanslarını değerlendirmek için Determinasyon Katsayısı (R2) ve Ortalama Karesel Hatanın Karekökü (RMSE) gibi istatistiksel değerlere göre modellerin tahmin değerleri ölçülen değerlerle karşılaştırılmış ve oldukça önemli sonuçlar elde edilmiştir.	Genetik İfadeli Programlama (GEP), Talep, İçmesuyu İhtiyacı, Diyarbakır Kenti, Modelleme, Tahmin
549	Diyatomit Agregalı Blok Elemanların Yüksek Sıcaklık ve Donma– Çözülme Etkisinde Bazı Fiziko-Mekanik Özelliklerinin Araştırılması	Çalışmada yüksek puzolanik özelliğe sahip olan diyatomitin, hafif beton blok üretiminde kullanılabilirliği araştırılmıştır. Çimento dozajı (220 kg/m3) ve su/çimento oranı (0,15) sabit olmak üzere, farklı tane dağılımlarına (granülometri) sahip agregalar kullanılarak üretilen 10x10x10 cm ebatlarındaki küp numunelerin, yüksek sıcaklık ve donma-çözülme etkisi sonrasında bazı fiziksel ve mekanik özelliklerindeki değişiklikler incelenmiştir. Deneysel çalışmalar için agregalar 0-4 mm (ince), 4-8 mm (orta) ve 8-16 mm (iri) tane dağılım oranına sahip 5 farklı seride üretilmiştir. 28 günlük sertleşmiş numuneler üzerinde birim hacim ağırlık, porozite, ultrases, basınç dayanımı ve elastisite modülü değerleri belirlenerek, yüksek sıcaklık ve donma-çözülme etkisi sonrasında numunelerde oluşan fiziksel değişimler kaydedilmiştir. Deney sonuçlarında, birim hacim ağırlık değerlerinin 1182,33-1273,37 kg/m3 arasında değişiklik gösterdiği, donma-çözülme sonrasında, ufalanma ve parçalanma ile ortalama %8,53 kütle azalışının yanı sıra, basınç dayanımında da azalış gözlenmiştir. Yüksek sıcaklık etkisi (600 oC) ile ortalama %7,9 kütle azalışı oluşurken, basınç mukavemetinde ise ortalama %55,22 oranında artış gözlenmiştir.	Diyatomit, Hafif blok eleman, Yüksek sıcaklık (yangın), Donma-çözülme
788	Dizel Elektrikli Lokomotiflerde Cer Sistemlerinin Gelişimi Üzerine Bir İnceleme	Bu çalışmada dizel elektrikli lokomotiflerdeki çeşitli cer sistemleri ve bunların farklı elektro-mekanik yöntemlerle oluşturulmuş kontrol düzenekleri incelenmiş, yıllar içerisinde gelişen farklı topolojiler anlatılmıştır. TÜLOMSAŞ (Türkiye Lokomotif ve Motor Sanayii A.Ş) tarafından tasarlanıp üretilen ve TCDDTAŞ (Türkiye Cumhuriyeti Devlet Demir Yolları Taşımacılık A.Ş.) tarafından ticari işletmede kullanılan anahat ve manevra lokomotiflerinden alınan örneklerle cer sistemleri detaylı olarak ele alınmıştır. Alternatif akım ve doğru akım cer sistemleri karşılaştırmalı olarak incelenmiş, güç elektroniğinin gelişmesi ve raylı sistemlerde uygulama alanı bulmasıyla ortaya çıkan güç kontrol yapıları anlatılmıştır.	Cer Sistemi, Dizel Kontrol, Cer Motoru, Lokomotif, Jeneratör-set
292	Doğada Kendiliğinden Yetişebilen Bitkilerden Doğal Kauçuk Üretimi: Derleme	Dünya genelinde 2020 yılı içinde gelişen pandemi süreci insan hayatını ve ülkeleri derinden etkilemiştir. Ülkeler ekonomik ve sosyal açıdan daha içe kapalı bir yönetim ve tutum içinde bulunmak zorunda kalmıştır. Pandemi sürecinin ne kadar devam edeceği ve buna benzer süreçlerin gelişip gelişmeyeceği yönündeki belirsizlik ülkeleri sosyal ve özellikle ekonomik açıdan tedbirler almaya zorlayacaktır. Bu tedbirler kapsamında dışa bağımlılıktan kurtulma ve her türlü ihtiyacını kendi zenginlikleriyle karşılayabilme becerisini kazanabilen ülkeler bu tip süreçleri kolaylıkla yürütebilecek ve ekonomik anlamda daha da özgürleşebileceklerdir. Sunulan bu çalışmanın ülkemizde yetişen bitkilerden yararlanarak doğal kauçuk üretimi konusunda yapılacak araştırmalara ışık tutması amaçlanmıştır. Hayatımızın pek çok alanında kullandığımız doğal kauçuğun üretiminde kullanılan ve dünyada belli bölgelerde yetişebilen kauçuk ağaçlarına alternatif olabilecek, doğada kendiliğinden de yetişebilen bitkiler, bu bitkilerden doğal kauçuğun elde edilme yöntemleri ve doğal kauçuk dışında bu bitkilerden elde edilebilecek ekonomik değeri yüksek maddeler üzerine bir araştırma yapılmıştır. Ülkemizde de hemen her bölgede kendiliğinden yetişebilen pek çok bitkinin katma değeri yüksek pek çok malzemeye temel oluşturabileceği ve bunların ekonomimize kazandırılması için yapılacak her türlü çalışmanın son derece kıymetli olduğu açıkça görülmektedir.	Doğal kauçuk, Guayule, Karahindiba, Acımarul, Altınbaşak
655	Doğal Bir Madde Olan Nişastadan Aktif Karbon Hazırlanması, Karakterizasyonu ve Adsorbent Olarak Kullanımı	Bu çalışmada, doğal bir madde olan nişastadan kimyasal aktivasyon yöntemi ile aktif karbon hazırlanmıştır. Nişastanın hidrotermal karbonizasyonu sonucu karbon kürecikler elde edilmiştir. Kimyasal aktivasyon işlemi 800 oC’de NaOH ile gerçekleştirilmiştir. Kimyasal aktivasyonun karbon küreciklerin yapısı ve morfolojisi üzerine etkileri FT-IR, SEM ve BET ve zeta potansiyeli teknikleri kullanılarak değerlendirilmiştir. Aktivasyon işlemi sonucunda, yüksek spesifik yüzey alanına (968 m2/g) sahip mikro gözenekli (0,592 cm3/g) aktif karbon elde edilmiştir. Aktif karbonun sudaki kongo kırmızısının giderimin de adsorbent olarak kullanılma potansiyeli farklı deneysel şartlar altında araştırılmıştır. Aktif karbonun kongo kırmızısı için Langmuir adsorpsiyon kapasitesi 117,65 mg/g’dir. Rejenarasyon çalışmaları aktif karbonun adsorpsiyon kapasitesinde bir değişiklik olmadan kongo kırmızısı giderimi için en az altı kez kullanılabilir olduğunu göstermiştir.	Hidrotermal karbonizasyon, Aktif karbon, Kongo kırmızısı, Adsorpsiyon
170	Doğal Renkli Pamuk Genel Özellikleri ve Tekstil Alanında Yapılan Önceki Çalışmalar	Tekstil endüstrisinin vazgeçilmez hammaddelerinden biri olan pamuk, beyaz rengin ötesinde çeşitli kahve ve yeşil tonlarında da üretilebilen doğal bir elyaftır. Doğal renkli pamuk sahip olduğu çeşitli özelliklerle tekstil endüstrisi için yenilikçi katma değeri yüksek ürünler geliştirilmesinde önemli bir fırsat sunmaktadır. Çevredostu üretimin büyük önem kazandığı günümüz koşullarında atık yükü oluşturmayan yeni proseslerin ve üretim yöntemlerinin geliştirilmesi büyük önem kazanmıştır. Terbiye prosesleri arasında en fazla atık yükü oluşturan boyama işlemlerini ortadan kaldırmanın ve böylece önemli çevresel avantajlar elde etmenin bir yolu doğal lifin renkli olarak yetiştirilmesidir. Renkli pamuk üretimi her ne kadar uzun yıllar önce başarılmış bir konu olsa da literatür incelendiğinde renkli pamukların fiziksel-teknolojik özellikler açısından beyaz pamuğa göre geride kalıyor olması bu liflerin yaygın kullanımı üzerinde önemli bir engel teşkil ettiği anlaşılmaktadır. Bu çalışmada, renkli pamuğun yetiştiriciliği, türleri, genel özellikleri, avantaj ve dezavantajları ile renkli pamuk konusunda bugüne kadar yapılmış önceki çalışmalara ilişkin literatür özeti sunulmaktadır.	doğal renkli pamuk, boyama, çevredostu
1000	DOĞAL TAŞ PARLATMA SÜRECİNDE KALINLIK VE PARLAKLIK DEĞİŞİMİNİN SHEWHART KONTROL GRAFİKLERİ İLE İNCELENMESİ	Son yıllarda gelişen teknoloji ve rekabet koşullarında, piyasaya sunulan ürünlerin istenilenkalite şartlarına uygunluğunu sağlamak için üretim aşamasında oluşabilecek hataları azaltmakamacıyla çeşitli çalışmalar yapılmaktadır. Üretim aşamasının geliştirilmesi, iyileştirilmesi vekontrolünün sağlanması sürecinde istatistiksel kalite kontrol büyük önem taşımaktadır. Buçalışmada, Afyonkarahisar/ Türkiye doğal taş fabrikasında üretimi yapılan iki farklı doğal taşörneklerinin süreç içerisinde hedeflenen kalınlık ve parlaklık değerlerinde meydana gelebilecekdeğişimlerin tespiti amacıyla Shewhart (Değişken nicelikler için kontrol grafikleri) kontrol grafiklerielde edilmiştir. İstatistiksel proses kontrol teknikleri, üretim süreçlerinin iyileştirilmesi, geliştirilmesive kontrolünü sağlama konusunda işletmelere yardımcı olmaktadır. İstatistiksel proses kontrolteknikleri sayesinde üretim süreçlerinde yaşanan sorunlar tespit edilebilmekte ve nedenleriaraştırılarak aynı olumsuzlukların yaşanmaması için önlemler alınabilmektedir.	Shewhart, Kalite, Kontrol grafiği, Doğal taş
832	Doğrusal Olmayan Yüklerde Sürekli Zaman Karınca Kolonisi Algoritması İle Optimal Değerli Kondansatör Seçimi ve Güç Kontrolü	The necessity of consumption and energy that emerged in our world with the ever-developing industry and urbanization has become an important problem. This problem has made it necessary to conduct research on how to use existing energy resources in the most efficient way while constantly directing new energy sources. Although legal regulations have been made to remedy these problems in part, they are often seen to be inadequate. One of the most effective and efficient ways to relieve operation in electrical energy systems, increase system and energy efficiency, reduce costs and ensure voltage stability is to make reactive power compensation. In this study, in a linear welded power system, it is ensured that the capacity value of the capacitor required for compensation is reduced to a minimum by reducing the effects of the harmonics in the nonlinear loads affecting the system and reducing the voltage drop which may occur even by minimizing the effect of reactive power and optimizing the minimum apparent power, the maximum power factor is obtained and the voltage drop in the line is minimized.	Sürekli Zaman Karınca Kolonisi Algoritması, Kompanzasyon, Doğrusal Kaynak
994	Doğrusal ve düzlemsel mikroşerit dizi antenlerin tasarımı ve kazanç yönünden karşılaştırılması	Bu çalışmada, S frekans bandındaki çevresel algılamauygulamalarında kullanılacak iki farklı mikroşerit dizi anten tasarımısunulmuştur. Yapılan bu çalışma doğrusal ve düzlemsel mikroşerit diziantenlerin yüksek kazanç yönünden benzetim sonuçlarının karşılaştırılmasınıiçermektedir. Dizi anten tasarımı aşamasında yüksek kazançile birlikte yönlü ışıma yapan anten modelleri amaçlanmıştır.1x4 ve 2x2 dizi anten modelleri, kolay elde edilebilen, maliyeti ucuz olan dielektrik sabiti 4.4 ve kalınlığı yaklaşık 1.6 mm olan FR4 yalıtkan malzeme ile hazırlanmıştır. Dizi antenler, üç boyutlu tam dalga elektromanyetik yapı analizi ANSOFT HFSS programı kullanılarak tasarlanmıştır. Tasarımaşamasında dizi antenlerin iletim hattı kayıpları T-junction ve Wilkinson güçbölücüsü teknikleri kullanılarak optimize edilmeye çalışılmış ve empedans uyumugerçekleştirilmiştir. Ayrıca iletim hattındaki istenilmeyen yansımaları minimumseviyeye çekmek ve kapasitif yüklenmeyi azaltmak için dönemeçlerdeki gereksizalanlar kaldırılmıştır. Tekelemanlı antenin ürettiği kazanç 2.64 dB ve yönelticilik 6.69 dB iken, çeyrekdalga dönüşüm besleme ile tasarlanan 1x4 ve 2x2 dizi antenlerde sırasıyla9.10 dB ve 7.10 dB kazanç ve 12.29 dB ve 11.18 dB yönelticilik değerlerigözlemlenmiştir. Aradaki kazanç kaybı, kullanılan dielektrik malzemenin kayıplıbir yapıya sahip olmasından dolayıdır. Önerilen 1x4 ve 2x2 dizi antenlerinçıkış parametrelerinden yansıma kaybı (RL), duran dalga oranı (VSWR), girişempedansı, kazanç ve ışıma örüntü diyagramları karşılaştırmalı olarakverilmiştir.	Mikroşerit dizi anten, çeyrek dalga dönüşümü, empedans uyumu, kazanç, HFSS
877	Doğu Akdeniz ve Karadeniz için Sivriburun Karagözün (Diplodus puntazzo Walbaum, 1792) Maksimum Boy ve Ağırlık Kaydı	Karadeniz’de Ordu ili sahillerinde, demersal balık türlerinin örneklenmesi amacıyla kullanılan fanyalı dip uzatma ağlarıyla 15 Mart 2019 tarihinde 454 mm uzunluğunda ve 1186.48 g ağırlığında erkek Diplodus puntazzo bireyi örneklenmiştir. Örneklenen bu birey Karadeniz, Marmara, Ege ve Doğu Akdeniz için en büyük birey olarak kayıt altına alınmıştır.	Diplodus puntazzo, Sivriburun karagöz, Maksimum büyüklük, Karadeniz, Akdeniz, Türkiye
618	DOLOMİT İÇEREN BİR ÇİNKO CEVHERİNİN SODYUM HİDROKSİT ÇÖZELTİLERİNDEKİ ÇÖZÜNME ÖZELLİKLERİ	Bu çalışmada, dolomit içeren bir çinko karbonat (simitsonit) cevher numunesinin (%24,22 ZnO) sodyum hidroksit çözeltilerindeki çözünme özellikleri X-ışını kırınımı (XRD), Fourier dönüşümlü kızılötesi spektroskopisi (FT-IR), ısıl (TG/DTA) ve kimyasal analiz yöntemleri kullanılarak belirlenmiştir. Sodyum hidroksit derişiminin 1’den 4 M’ye artırılmasıyla çinko çözünme verimi değerinin sürekli olarak arttığı gözlenmiş ve %70,7’lik en yüksek çinko çözünme verimine 298 K sıcaklıktaki 4 M NaOH çözeltisinde yapılan çözme işlemi sonrasında ulaşılmıştır. Cevher numunesinin 298 K’deki 4 M NaOH çözeltisinde çözündürülmesi sonrasında elde edilen çözünmemiş katıların XRD, FT-IR, TG/DTA ve kimyasal analizleri, numune içindeki simitsonit fazının tamamen çözündüğü halde ana gang minerali dolomitin büyük ölçüde çözünmeden kaldığını ortaya çıkarmakta, bu durum da çinko çözünmesi dikkate alındığında sodyum hidroksit çözeltisinin seçiciliğini göstermektedir. Numunedeki simitsonit fazının tümünün çözünmesine rağmen yüzde yüz çinko çözünme verimine ulaşılamaması, çalışılan cevher numunesi içinde bulunan dolomit, kil mineralleri vb. gibi gang bileşenlerindeki muhtemel çinko varlığını işaret etmektedir.	Alkaline leaching, Dolomite, Sodium hydroxide, Smithsonite, Zinc carbonate ore
107	Donatı tipi ve göçme modunun geri dönüşüm agregası ikame edilen beton ile üretilmiş kolonların kırılganlık fonksiyonları üzerindeki etkileri	Bu çalışma, bir depremden sonra performansa dayalı yapısal değerlendirme için, atık betondan dönüştürülmüş agreganın ikame edildiği beton ile üretilmiş (i) göçme modu eğilme olup kompozit donatılı, (ii) göçme modu kesme olup kompozit donatılı kolonların kırılganlık eğrilerinin elde edilmesini içermektedir. Elde edilen kırılganlık fonksiyonlarının birbirleri ile karşılaştırılması sonucunda göçme modunun farklı olması durumunun geri dönüştürülmüş agrega ikame edilen beton ile üretilmiş kolonların kırılganlık eğrileri üzerindeki etkisi ortaya çıkarılmıştır. Diğer taraftan, (i) bendinde belirtilen kolon tipi için elde edilen kırılganlık eğrilerinin Goksu (2021) tarafından yapılan çalışmada elde edilen kırılganlık eğrileri (geri dönüştürülmüş agrega ikame edilen beton ile üretilmiş, göçme modu eğilme olup konvansiyonel donatılı kolon ve çerçevelerin kırılganlık eğrileri) ile karşılaştırılması sonucunda donatı farkının bu tip yapısal elemanların kırılganlık eğrileri üzerindeki etkisi ortaya çıkarılmıştır. Bu çalışmada, veri olarak, literatürde yer alan geri dönüştürülmüş agrega ikame edilen kolon ve çerçevelerde deprem tipi yüklemeden sonra meydana gelen hasar türleri kullanılmıştır. Öteleme oranı, talep parametresi olarak dikkate alınmıştır. Sonuç olarak, göçme modu ve donatı tipi farketmeksizin geri dönüştürülmüş agrega ikame edilen tüm kolonlar için veritabanındaki düşük eksenel yüke maruz kalan kolonlarda daha büyük deformasyonların meydana geldiği, yüksek eksenel yüke maruz kalan kolonlarda “ileri hasar” ile ilgili olan öteleme oranlarının ise daha erken geliştiği tespit edilmiştir. Göçme modları aynı olup (eğilme) donatı tipleri farklı (kompozit veya konvansiyonel) olan, geri dönüştürülmüş agrega ikame edilen kolonların kırılganlık eğrilerinin özellikle ileri hasarı temsil eden hasar durumu için farklılık gösterdiği, bu farklılığın kompozit donatılı numunelerin rijitliğinin konvansiyonel donatılı numunelere göre daha fazla olmasından kaynaklanabileceği tespit edilmiştir.	kırılganlık eğrisi, kolon, geri dönüştürülmüş agrega, çerçeve
212	Dose and fading time estimation of glass ceramic by using artificial neural network method	Ceramic materials commonly used for dental prosthetics and restorations shows luminescent properties. Dental ceramics are considered the most natural-looking restorative materials for aesthetic rehabilitation due to their transparency. They are commonly used for dose response and fading assessment by using thermoluminescence method in various fields of dosimetric applications. In present study, we use artificial neural networks (ANN) toolbox of Matlab to predict irradiation dose and fading time using glow curve data from dental glass ceramic which is thermoluminescent (TL) dosimetric material. Temperature, dose value and fading time are used for input and TL intensity used for output component of the proposed ANN model. 18 neurons are used for hidden layer to analyze the experimental results of the model. Experimental and simulation results are compared and similarity is found as about 99 % in this present study.	Thermoluminescence, Artificial Neural Network, Glow curve, fading
653	Dökme Demir Malzemelerin Karbür Uçlarla Delme İşleminde Proses Parametrelerinin Optimizasyonu	Takım aşınmalarının, parça üretim maliyeti ve üretim verimliliğine doğrudan etkisi mevcuttur. Takımlarda meydana gelen aşınmalar, üretim kalitesini doğrudan etkileyen bir faktördür. Bu çalışmada, farklı matkap çapları ve kesme parametrelerinin takım aşınmasına etkisi araştırılmıştır. Deneyler, farklı çapta matkaplar ve farklı kesme parametreleri ile 9 farklı kombinasyonda 20 tekrar seklinde yapılmıştır. Deneysel çalışmada imalat sektöründe sıkça kullanılan 6,8 mm, 9 mm ve 9,6 mm çapa sahip yekpare karbür matkap uçlar kullanılmıştır. İş parçası olarak üretimde sıkça kullanılmakta olan GG25 ve GGG40 standartlı dökme demir malzemeler belirlenmiştir. Taguchi tekniği kullanılarak en yüksek takım ömrü değerlerini veren optimum kontrol faktörleri belirlenmiştir. Ayrıca her deneyden sonra matkap uçlarındaki aşınma durumları ve tipleri takım ölçme ve ayarlama makinası yardımı ile tespit edilmiştir. GGG40 malzemenin GG25 standartlı malzemeye göre, matkap ucunda daha çok aşınmaya sebebiyet verdiği ve matkap ucunun çapı arttıkça aşınma miktarlarında da arttığı belirlenmiştir.	Matkap ucu, Karbür Takım, Takım aşınması, Aşınma tipleri, Taguchi metodu
405	Döner Fırının Alternatif Malzeme ve Tasarımının İncelenmesi: Bir Örnek Olay	Döner fırın, içerisindeki ürünlerin sürekli akması ve aynı zamanda ısıtılması nedeniyle endüstrinin birçok alanında yaygın olarak kullanılmaktadır. Alümina, çimento, kireç, magnezyum vb. işlemlerinde döner fırın kullanılabilmektedir. Bu çalışmada fırınların yaygın bir malzemesi olan klasik 316L (1,4404) kalite çelik malzemesi yerine alternatif bir malzeme olan titanyum Gr 2 malzemesi incelenmiştir. Titanyum Gr 2 malzemenin farklı fiziksel özelliklerinden dolayı model ile iki farklı alternatif tasarım hazırlanmış ve analiz edilmiştir. İlk tasarımda döner fırının titanyum kabuğunun dışı 316L (1,4404) kalite çelik malzeme ile kaplanmıştır. Bu tasarımda malzemelerin farklı termal genleşmeleri, hibrit malzemelerin yüksek sıcaklıkta kullanımını sınırlandırmıştır. Bu nedenle, ikinci bir alternatif olarak döner fırının uzunluğu arttırılmıştır. İstenilen ürün çıkış sıcaklığının elde edilebilmesi için 4600 mm boy uzatmana gerek olduğu hesaplanmıştır.	Döner fırın, Titanyum, Isı transferi, Termal genleşme
702	Döner Vinçlerde Modelleme Ve Dinamik Faktör Analizi	Döner vinçlerin yapısal analizlerinde dinamik etkiler, statik yaklaşımla hesaplara katılmaktadır. Buna göre ivmelenmelerden kaynaklanan tüm yük artışları, tek bir dinamik faktöre indirgenmektedir. Bu dinamik faktör statik yükle çarpılarak, dinamik etkiler hesaplara katılmaktadır. Bu çalışmada ilk olarak dinamik faktörün bilgisayar ortamında yapılacak analizlerle hesaplanmasında kullanılabilecek indirgenmiş bir model önerisinde bulunulmuştur. İkinci aşamada ise döner vinçlerin tasarım parametrelerinin dinamik faktör üzerindeki etkileri incelenmiştir. Bu amaçlar için dört serbestlik dereceli bir döner vinç modellenmiştir (Şekil 2). Modele giriş olarak, döndürme momenti, Mz ve yük kaldırma kuvveti, Fz etki ettirilmiştir. Benzetim çalışmaları bazı parametrelerin değiştirilmesiyle yirmi sekiz farklı durum için tekrarlanmıştır (Tablo 1). Buna göre döner vinç sisteminin dinamik faktörünün hangi değişkenler tarafından ne ölçüde etkilendiği gözlemlenmiştir (Tablo 2). Sonuç olarak, döner vincin yatay hareketlerinden kaynaklanan ivmelenmelerin düşey hareketin ivmesi üzerinde etkisinin ihmal edilebilir mertebelerde olduğu gözlemlenmiştir. Buna göre, döner vinçlerin statik analizlerinde kullanılmakta olan dinamik faktörün hesaplanmasında, karmaşık modeller hazırlamak yerine, bu değişkenlerin hesaba katılmasına gerek olmayan daha basit bir model ile çalışmak yeterlidir. Bu basit model kullanılarak farklı hız ve ivme değerleri için dinamik faktörün doğru bir şekilde hesaplanabileceği anlaşılmaktadır. Ayrıca döner vinçlerin farklı tasarım değerleri için de dinamik faktörün değişmediği gözlemlenmiştir (Tablo 3).	Döner vinçler, dinamik faktör, bezetim
731	Dört Rotorlu İnsansız Hava Aracının Kayan Kipli Denetleyici ve Geri Adımlamalı Denetleyici ile Yönelim ve Yükseklik Denetimi	Bu çalışmada dört rotorlu insansız hava aracının(quadrotor) dinamik denklemleri yardımı ile Matlab/Simulink ortamında benzetim modeli oluşturularak, hava aracının yönelim ve yükseklik denetimleri gerçekleştirilmiştir. Quadrotorlar yapısal olarak dört rotordan oluşan doğrusal olmayan dinamik yapısı ve her bir rotoru harekete geçiren motorların hız denetiminin gerekliliğinden dolayı denetimi zor sistemlerdir. Doğrusal olmayan bir matematiksel modele sahip olan quadrotorun yükseklik ve yönelim değişkenlerinin denetimi için, doğrusal olmayan yapıya sahip Kayan Kipli Denetleyici ve Geri Adımlamalı Denetleyici tasarlanmıştır. Tasarlanan Kayan Kipli Denetleyici ve Geri Adımlamalı Denetleyici benzetim modeli üzerinde test edilmiştir. Benzetim çalışmalarından elde edilen denetim sonuçları quadrotorun doğrusal olmayan sistem yapısına sahip olmasına rağmen her iki denetim yöntemi için denetim başarımı elde edildiğini göstermiştir. Ancak Kayan Kipli Denetleyici ile yapılan denetimden elde edilen denetim başarımı yerleşme zamanının, Geri Adımlamalı Denetleyici ile yapılan denetimden elde edilen denetim başarımı yerleşme zamanına göre daha kısa sürede elde edildiği görülmüştür.	Dört rotorlu insansız hava aracı, Quadrotor, KKD, GAD
767	Dört Silindirli İçten Yanmalı Bir Motorun Düşey Titreşimine Sebep Olan Kuvvetlerin Analizi	"Motor bloğunda, motorun çalışması esnasında üç eksende de titreşimler oluşmaktadır. En yüksek titreşim genlikleri, pistonun hareketinden dolayı düşey eksende ölçülmektedir. Bu çalışmada, 4 silindirli benzinli bir motorun düşey eksendeki titreşimine sebep olan kuvvetler incelenmiştir. Bu amaçla öncelikle; piston, krank ve biyel için kütle indirgemeleri yapılmıştır. Pistonun ve krank milinin; konum, hız ve ivmeleri krank açısının fonksiyonu olacak şekilde tanımlanmışlardır. Elde edilen bu verilerle sistem üzerinde oluşan atalet ve sürtünme kuvvetleri belirlenmiştir. Piston, krank ve biyel için ayrı ayrı serbest cisim diyagramları çizilmiş ve dinamik kuvvet analizleri yapılmıştır. Analiz sonucu belirlenen kuvvetlerin, motor bloğu titreşimine etkileri incelenmiştir."	Dört Silindirli Motor, Dinamik Kuvvet Analizi
1067	DUYGUSAL ZEKA VE ALT BOYUTLARININ İLİŞKİ YÖNETİMİ ÜZERINE ETKİSİ: AMPİRİK BİR UYGULAMA	"Bu çalışmada duygusal zeka ve alt boyutlarının ilişki yönetimi üzerine etkisinin belirlenmesi amaçlanmıştır. Araştırma Kızılay Kan Bağış Merkezi çalışanları üzerinde gerçekleştirilmiştir. Duygusal zeka ve ilişki yönetimi arasındaki ilişki korelasyon ve regresyon analizleriyle saptamıştır. Araştırmadan elde edilen bulgulara göre çalışanların duygusal zeka düzeyleri ilişki yönetimlerini etkilemektedir. Ayrıca duygusal zekanın; kendi duygularının değerlendirme, başkalarının duygularının değerlendirme, duyguları yönetme ve duygularını kullanma alt boyutlarının ilişki yönetimini etkilediği belirlenmiştir. Buna göre duygusal zeka düzeyi yüksek bireylerin ilişkilerini daha iyi yönetebildiği düşünülmektedir."	İlişki Yönetimi, Duygusal Zeka, Duygularının Değerlendirme, Başkalarının Duygularının Değerlendirme, Duyguları Yönetme, Duyguları Kullanma
157	DÜŞÜK KALİTE KUVARS KUMLARININ FLOTASYON VE OKSALİK ASİT LİÇİ İLE ZENGİNLEŞTİRİLMESİ	Bu çalışmada, düşük SiO2 içerikli kuvars kumunun endüstride kullanılabilmesi için demir, titan ve alüminyum gibi safsızlıklardan ayrılmasına yönelik araştırmalar yapılmıştır. Cam-İş Madencilik A.Ş.’den temin edilen %82,03 SiO2, %3,13 Al2O3, %0,48 Fe2O3 ve %0,17 TiO2 içeren silis kumu üzerinde fiziksel, fizikokimyasal ve kimyasal yöntemler uygulanmıştır. Fiziksel yöntem olarak manyetik ayırma ile zenginleştirme yapılmış ancak etkin sonuçlar elde edilememiştir. Dağıtma ve sınıflandırma işleminin ardından pH 9’da gerçekleştirilen flotasyon işleminde ise bastırıcı olarak Na2SiO3 ve kollektör olarak Derna 7 kullanılarak %96,30 SiO2 ve %0,30 Fe2O3 içerikli silis konsantresi elde edilmiştir. Fiziksel ve fizikokimyasal işlemler ile safsızlıklar yeterli derecede uzaklaştırılamadığı için oksalik asit liçi uygulanmıştır. Flotasyon sonrası elde edilen silis konsantresi üzerinde yapılan oksalik asit liçi sonucunda silis kumunda %97,18 SiO2 ve %0,054 Fe2O3 içeriklerine ulaşılmıştır. Dağıtma ve sınıflandırma sonrası oksalik asit liçi ile ise %89,24 SiO2 ve %0,076 Fe2O3 elde edilmiştir.	silis kumu, manyetik ayırma, flotasyon, oksalik asit liçi
346	DÜZELTME : REDOKSA DUYARLI ELEMENTLERİN İNDİRGEN ORTAMLARDAKİ JEOKİMYASAL DAVRANIŞLARINA TÜRKİYE’DEN BİR ÖRNEK: BOZCAHÖYÜK (SEYİTÖMER/KÜTAHYA) SAHASI BİTÜMLÜ KAYAÇLAR - (Ali Sarı - Öncü Arslan, MYBD, 2019, 4/2, 14-39)	DÜZELTME NOTU : Mühendislik ve Yer Bilimleri Dergisi Cilt: 4, Sayı:2, Sayfa: 14-39 da yayımlanan “Redoksa Duyarlı Elementlerin İndirgen Ortamlardaki Jeokimyasal Davranışlarına Türkiye’den Bir Örnek: Bozcahöyük (Seyitömer/Kütahya) Sahası Bitümlü Kayaçlar“ başlıklı makalede ikinci yazar ismi yanlış yazılmıştır. Makalenin düzeltilmiş yazar isimleri aşağıda verildiği gibi Ali SARI1* ve Öncü ARSLAN2 dır (*: Sorumlu yazar). Makalenin referans ve kaynakça gösteriminde (Makalenin künyesinde) birinci yazar Ali SARI, ikinci yazar olarak Öncü ARSLAN verilmelidir. Yapılan yanlışlıktan dolayı yazarlardan ve diğer taraflardan özür dileriz.	Düzeltme, yazım hatası, ikinci yazar ismi
129	EEG Sinyallerini Kullanarak Basitleştirilmiş İnsan Bilgisayar Arayüzü Tasarımı	Beyin Bilgisayar Arayüzleri (BCI), kullanıcıların beynin normal yolları olan kas ve sinir hücrelerini kullanmadan beyin aktivitesindeki değişiklikleri analiz ederek doğrudan harici cihazlarla iletişim kurmalarına ve kontrol etmelerine olanak sağlayan uygulamalardır. BCI'lerin, elektroensefalografi (EEG) cihazları ile ölçülebilen beyin aktivitesinin elektriksel aktivitelerine dayalı olarak insan beyni ile dış dünya arasında alternatif bir iletişim aracı olduğu da söylenebilir. İnsan beyninden ölçülen EEG'de, kişi bir uzvunu hareket ettirmek istediğinde olayla ilişkili potansiyeller EEG'de gözlemlenir. Bu, insan beyninin bilişsel veya hareket karar verme sürecindeki aktivitelerindeki değişiklikler hakkındaki bilgilerin, gözlemlenen EEG'de tespit edilebileceğini göstermektedir. Bu çalışmada, dört kanallı bir EEG kayıt cihazı kullanılarak elde edilen sinyallerin nitelikleri çıkarılmış ve sınıflandırılmıştır. Deneysel çalışma kullanıcı uyanıkken yapıldığından beta sinyallerini işledi. Eserler dikkate alınarak, işlenen veriler çevrimdışı ve çevrimiçi deneme gerçekleştirilerek arayüz için girdi verisi olarak kullanılmıştır. EEG cihazından elde edilen veriler bir bilgisayarda işlendi ve model aracı kontrol etmek için kullanılan bir mikrodenetleyiciye iletildi. Veri iletişimi kablosuz olarak gerçekleştirilir. Model aracın ileri-geri / sağ-sola ve çapraz olarak hareket etmesine izin verilmektedir.	Beyin Bilgisayar Arayüzü, Tıbbi Bilişim, Gömülü Sistemler, EEG
570	EKLEMELİ İMALAT İLE İMAL EDİLMİŞ METAL PARÇALARIN YÜZEY BİTİRME İŞLEMLERİ	Eklemeli İmalat (Eİ) yöntemleri, talaşlı imalat gibi geleneksel yöntemlerle imalatı mümkün olmayan karmaşık geometrili parçaların imalatında kolaylık sağladığı için son yıllarda oldukça popüler hale gelmiştir. Zira bu yöntemler sayesinde söz konusu karmaşık geometrili parçaların yekpare olarak imalatının mümkün olması, ayrıca imal edilen parçaların mekanik özelliklerinin talaşlı imalat ya da plastik şekil verme yöntemleri ile imal edilmiş versiyonlarına oldukça yakın olması da Eklemeli İmalat yöntemlerinin yaygınlığını pekiştirmiştir. Eklemeli İmalat yöntemleri her ne kadar birçok avantaja sahip olsa da, başta düşük yüzey kalitesi olmak üzere bazı dezavantajları da mevcuttur. Düşük yüzey kalitesi neticesinde yorulma dayanımları olumsuz etkilenen parçalar, dinamik yüklerin söz konusu olduğu çalışma ortamlarında arzu edilen performansı sergileyememektedir. Bu sebeple, eklemeli imalat ile imal edilmiş parçaların imalat sonrası ikinci işlemlere tabii tutularak yüzeylerindeki pürüzlülükler giderilmelidir. Bu çalışmada, eklemeli imalat ile imal edilmiş metal parçaların yorulma dayanımını arttırmak için, imalat sonrası uygulanan yüzey kalitesini arttırıcı bitirme işlemleri anlatılmaktadır.	Eklemeli İmalat, Yüzey bitirme işlemleri
77	Ekmeklik Buğday Islah Programlarında Gluten Kalitesinin Değerlendirilmesi	Gluten kalitesi, ekmeklik buğdayın birçok farklı son ürüne uygunluğunu belirleyen ana faktördür. Ekmeklik buğday hatlarının nihai ürüne uygunluğunun belirlenmesinde gluten kalitesini değerlendirmek için buğday ıslah programlarında birçok kimyasal ve enstrümantal test kullanılmaktadır. Numune sayısının fazla olduğu, seçim süresinin kısa olduğu ve analizlerin maliyetinin yüksek olduğu durumlarda, gluten kalitesinin değerlendirilmesinde az miktarda numune gerektiren ve hatta doğrudan tam buğday unuyla yapılan küçük ölçekli kimyasal testler tercih edilirken ileri aşamalarda ise daha kapsamlı testler yapılır. Bu çalışmada, Eskişehir Geçiş Bölgesi Tarımsal Araştırma Enstitüsü (GKATE) ekmeklik buğday ıslah programının farklı ıslah evrelerinde materyalleri gluten kalitesinin belirlenmesinde uygulanan yöntemler değerlendirilmiştir. Çalışma, özellikle seleksiyonda ıslah programlarına önemli katkılar sağlayacaktır.	Gluten Kalitesi, Ekmeklik Buğday, Islah Programı
117	Eksik sıcaklık verilerinin Yapay Sinir Ağları (YSA) ile tahmin edilmesi	Veri sürekliliğinin sağlanması ve aralığın genişletilmesi ile meteorolojik ve klimatolojik çalışmaların daha güvenilir ve kaliteli olmasını sağlamaktadır. Bu nedenle sıcaklık, yağış, buharlaşma gibi meteorolojik verilerde eksik olan değerlerin tamamlanması gerekmektedir. Bu çalışmada, Horasan meteoroloji istasyonundaki eksik sıcaklık verilerini tamamlamak için Yapay sinir ağı (YSA) modeli kullanılmıştır. YSA modelinin kurulması için Horasan ile benzer iklim özelliklerine ve rakıma sahip komşu istasyonların aylık ortalama sıcaklık değerleri girdi olarak kullanılmıştır. Horasan istasyonunun aylık ortalama sıcaklık değerleri ise çıkış olarak kullanılmıştır. YSA modelinde verilerin yaklaşık% 70'i eğitim için, yaklaşık% 15'i test için ve yaklaşık% 15'i doğrulama için kullanılmıştır. En iyi ağ mimarisini ve en iyi modeli belirlemek için çeşitli istatistiksel parametreler karşılaştırılmıştır. Sonuç olarak, modelin yüksek belirlilik katsayısı (R2 = 0.99) ve düşük ortalama mutlak hataya (OMH = 0.61) sahip olması YSA modelinin eksik sıcaklık verilerini tahmin etmede etkin bir şekilde kullanılabileceğini göstermiştir.	Eksik veri, Sıcaklık, Yapay Sinir Ağları (YSA), Ağın eğitimi, Ağın test edilmesi ve doğrulanması
262	El Yapımı Tabanlı ve Derin Öğrenme Yöntemlerini Kullanan Yüz Yanıltma Önleme Şeması	Sahte kimliklerle sistemleri taklit eden kötü niyetli kişiler, biyometrik sistemlerin tanınma performansını etkilemektedir. Bu çalışma, bireyleri gerçek ve sahte terimlerle izlemek için karar düzeyinde füzyona dayalı güçlü bir sahtekarlık önleme şemasına odaklanmaktadır. Önerilen sahte tespit şeması, gerçek ve sahte bireyleri ayırt etmek için yüz görüntülerinde hem el yapımı hem de derin öğrenme tekniklerinin dikkate alınmasını içerir. Bu bağlamda, evrişimsel sinir ağı (CNN) ve Log-Gabor filtre yöntemleri sırasıyla görüntülerin derin temsillerini öğrenmek ve görüntülerin yüz özelliklerini çıkarmak için kullanılmaktadır. Önerilen sahteciliği önleme çerçevesinin sağlamlığını geliştirmek için, Log-Gabor ve CNN yöntemlerinin füzyonu, karar seviyesinde füzyon tekniği uygulanarak değerlendirilmiştir. Son olarak, önerilen sahteciliği önleme planının performansı, sahte yüz görüntülerini tespit etmek için Print- Attack ve Replay-Attack gibi halka açık veri tabanlarında incelenmiştir.	Sahte saldırılar, El yapımı doku çıkarma, Evrişimsel sinir ağı, Karar düzeyinde füzyon
239	Elektrik Kontak Kesicilerde Kullanabilmek için Aşınma Dirençli Polimer ve Polimer Kompozit Malzemelerin Belirlenmesi	Bu çalışma, elektrik sektöründe kontak kesicilerde aşınma direnci en iyi olan malzeme çiftini belirlemek için yapılmıştır. Aşınma deneyleri için pim-disk aşınma test cihazı kullanılmıştır. Bunun için çalışmada, disk malzemesi olarak %25 oranında uzun cam elyaf takviyeli ve %40 kalsiyum karbonat katkılı doymamış polyester esaslı termoset kompozit malzeme (%25CE+%40CaCO3+UPET) kullanılmıştır. Pim malzemeler olarak ise, katkısız poli-eter-sülfon (PES) polimeri, stiren-butadien-stiren elastomer katkılı ve %30 cam elyaf takviyeli poli-fenilen-eter (PPE+SBS+%30CE) kompoziti ve %15 cam elyaf takviyeli poli-butilen-tereftalat/poli-etilen-tereftalat karışımı kompozit (PBT/PET+%15CE) malzemeleri kullanılmıştır. Tribolojik deneyler, kuru kayma şartları altında ve oda sıcaklığında gerçekleştirilmiştir. Deneyler, 0,707, 1,415, 2,123 ve 3,538 MPa basınç altında ve 0,5 m/s kayma hızında yapılmıştır. Aşınma ve sürtünme deneyleri sonucunda, malzemelerin sürtünme katsayısı ve spesifik aşınma hızları belirlenmiştir. Gerçekleştirilen deneyler sonucunda, en yüksek aşınma hızı katkısız PES polimerinde elde edilirken en düşük aşınma hızı ise PPE+SBS+%30CE kompozitinde elde edilmiştir. Gerçekleştirilen deneyler sonucunda kontak kesicilerde kullanmak için PPE+SBS+%30CE/%25CE+%40CaCO3+UPET termoset kompozit çifti en uygun malzeme çifti olarak belirlenmiştir.	Temoplastik, Termoset, Aşınma, Polimer, Kompozit
61	Elektrikli Araç Şarj İstasyonlarının Konumlandırılması ve Enerji Şebekesi Üzerine Etkisi Konulu Derleme Çalışması	Dünyanın birçok ülkesinde satış rakamları hızla büyüyen elektrikli araçlar, son on yılda otomotiv sektöründe yükselen bir trende sahiptir. Elektrikli araçların yaygınlaşmasında önemli bir yere sahip olan hızlı şarj istasyonları çok kısa sürede elektrikli araçları hızlı bir şekilde şarj edebilmektedir. Günümüz elektrikli araçlarında daha büyük kapasitelerde bataryalar mevcut olup ilk çıkan elektrik araçlara nazaran şarj kapasitesi ciddi ölçüde artmıştır. Birçok elektrikli aracın aynı anda veya öngörülemeyen zaman dilimlerinde şarj olması elektrik arz ve talebinde çok büyük farklara neden olmaktadır. Bu farklar dikkate alınmadan şarj istasyonlarının kurulumu gerçekleştiğinde yüksek hızlarda şarj olan araçlar şebekede gerilim dengesizliğine ve güç kayıplarına neden olup enerji şebekesini olumsuz etkileyebilmektedir. Hem şebekede alınacak önlemler ve yatırım kararları hem de hızlı şarj istasyonlarının şebekeye olası olumsuz etkisi nedeniyle doğru yerde konumlandırılmaları büyük önem taşımaktadır. Bu çalışmayla, elektrikli araç şarj sistemleri ve bu sistemlerin enerji şebekesi üzerine etkileri ile ilgili son on yılda öne çıkan çalışmalar detaylı olarak incelenmiştir. Sonuç olarak şarj istasyonlarının enerji şebekesine etkisinin azaltılarak en uygun noktaya konumlandırılması ile ilgili veriler çalışmayla sunulmuştur.	Elektrikli Araç Şarj İstasyonları, Şarj İstasyonlarının Konumlandırılması, Şarj İstasyonlarının Enerji Şebekesine Etkileri
459	Elektrikli Araçlar İçin Eksenel Akılı Çift Rotorlu Sabit Mıknatıslı Senkron Motor Tasarımı ve Analizi	"Son yıllarda elektrikli araçlara olan ilgi giderek artmaktadır. Bunun en önemli sebepleri; büyük yerleşim merkezlerinde araba yoğunluğu nedeniyle oluşan çevre kirliliği, fosil yakıtların tükenmesi, dünyanın enerji kaynağı sıkıntısına girmesi, verimli ve maliyet etkin elektrikli motor ve sürücü teknolojisindeki ilerlemeler, elektrik enerjisinin depolanmasını sağlayan bataryalardaki gelişmeler ve sürüş güvenliliğinin ön plana çıkmasıdır. Elektrikli araçlarda enerji verimliliğini sağlayan en önemli etkenlerden biri motordur. Son yıllarda elektrik makineleri alanında baskın bir şekilde hâkim hale gelen sürekli mıknatıslı senkron motor sınıfından olan eksenel akılı sürekli mıknatıslı senkron motor, diğer motor türlerine göre birçok avantaja sahiptir. Uyarma alanı olmadığından rotor kayıplarının ciddi oranda azaltılması sebebiyle verimi daha yüksektir. Ayrıca eksenel akının vermiş olduğu en büyük avantajlardan birisi yüksek güç yoğunluğudur. Kilogram başına düşen enerji (watt/kg) miktarı diğer motor türlerine kıyasla oldukça iyi seviyededir. Bu makalede öncelikle seçilen Eksenel Akılı Çift Rotorlu Sabit Mıknatıslı Senkron Motor (TORUS Tipi) hakkında literatür taraması yapılmıştır. Literatür taraması ışığında elde edilen bilgilerle TORUS motor için bir analitik model oluşturulmuştur ve bu model optimizasyon kodlarına dökülerek Genetik Algoritma yöntemi ile optimizasyonu yapılmıştır. Yapılan optimizasyon çalışmasının çıktıları Ansys Maxwell-3D programı yardımıyla analiz edilerek doğrulanmış ve yaklaşık %95’lik doğruluk oranı elde edilmiştir.Son yıllarda elektrikli araçlara olan ilgi giderek artmaktadır. Bunun en önemli sebepleri; büyük yerleşim merkezlerinde araba yoğunluğu nedeniyle oluşan çevre kirliliği, fosil yakıtların tükenmesi, dünyanın enerji kaynağı sıkıntısına girmesi, verimli ve maliyet etkin elektrikli motor ve sürücü teknolojisindeki ilerlemeler, elektrik enerjisinin depolanmasını sağlayan bataryalardaki gelişmeler ve sürüş güvenliliğinin ön plana çıkmasıdır. Elektrikli araçlarda enerji verimliliğini sağlayan en önemli etkenlerden biri motordur. Son yıllarda elektrik makineleri alanında baskın bir şekilde hâkim hale gelen sürekli mıknatıslı senkron motor sınıfından olan eksenel akılı sürekli mıknatıslı senkron motor, diğer motor türlerine göre birçok avantaja sahiptir. Uyarma alanı olmadığından rotor kayıplarının ciddi oranda azaltılması sebebiyle verimi daha yüksektir. Ayrıca eksenel akının vermiş olduğu en büyük avantajlardan birisi yüksek güç yoğunluğudur. Kilogram başına düşen enerji (watt/kg) miktarı diğer motor türlerine kıyasla oldukça iyi seviyededir. Bu makalede öncelikle seçilen Eksenel Akılı Çift Rotorlu Sabit Mıknatıslı Senkron Motor (TORUS Tipi) hakkında literatür taraması yapılmıştır. Literatür taraması ışığında elde edilen bilgilerle TORUS motor için bir analitik model oluşturulmuştur ve bu model optimizasyon kodlarına dökülerek Genetik Algoritma yöntemi ile optimizasyonu yapılmıştır. Yapılan optimizasyon çalışmasının çıktıları Ansys Maxwell-3D programı yardımıyla analiz edilerek doğrulanmış ve yaklaşık %95’lik doğruluk oranı elde edilmiştir."	Eksenel Akılı Çift Rotorlu Sabit Mıknatıslı Senkron Motor (TORUS), Elektrikli Araç, Genetik Algoritma, Optimizasyon, Ansys-Maxwell 3D, Tasarım
92	Elektrikli Araçlarda Batarya Yönetim Sistemleri Üzerine Bir Derleme Çalışması	Küresel ısınma, fosil yakıtların çevreye verdiği zararlar ve sera gazı emisyonları ile ilgili endişeler nedeniyle elektrikli araçlar gün geçtikçe içten yanmalı motorlu araçların yerini almaktadır. Elektrikli araçlar için ana enerji kaynağı olan bataryaların, sürüş güvenliği için belirli bir çalışma sağlamak adına bazı sınırlamaları vardır. Batarya yönetim sistemleri (BYS’ler), bu sınırlamaların üstesinden gelmek, bataryayı korumak ve elektrikli araç için daha güvenilir sürüş sağlamak adına önemli bir rol oynamaktadır. Bu makalede BYS ve BYS’nin alt konuları olan bataryayı izleme, batarya güvenliği, araç iç-dış haberleşmesi, hücre dengelenmesi, durum kestirimleri, termal yönetimi ve topolojileri alanındaki çalışmalar derlenmiştir. Bu tür konularla ilgili yöntemlerin, avantaj-dezavantajları ve nitel faktörler açısından karşılaştırmaları yapılmıştır. Elektrikli araçlar geleceğin ulaşım aracı olacağı ve ülkemizde yerli üretime geçildiği için, elektrikli araçlar konusunda Türkçe literatürünün geliştirilmesi ve akademik çalışmaların yapılması gerektiği yazarlar tarafından düşünülmektedir. Yazarlar, bu çalışmanın Türkçe literatürüne katkı sağlayacağını ve batarya yönetim sistemi alanında çalışan tasarımcılara, araştırmacılara, üreticilere ve şirketlere bakış açısı kazandıracağını düşünmektedir.	Elektrikli Araçlar, Batarya Yönetim Sistemi, Batarya Termal Yönetimi, Batarya Durum Kestirimi, Batarya Yönetim Sistemleri Türleri
59	Elektrikli Otobüsler için Senkron Motoru Soğutma Sistemi Üzerine Bir Araştırma	Elektrikli araçların satışının artması nedeni ile bu araçların tam dolu batarya ile kat edebildikleri yolun uzunluğu giderek özem kazanmaya başlamıştır. Hava sıcaklığı veya zorlu sürüş durumları elektrikli araçların kat edebildikleri mesafeyi doğrudan etkilemektedir. Kat edebildikleri mesafeyi arttırabilmek için elektrikli araçların termal yönetim sistemlerinin çok iyi şekilde analiz edilmesi gerekmektedir. Bataryanın yanında senkron motor elektrikli araçların en önemli komponentlerinden biridir. Dolayısı ile bu çalışma, sabit mıknatıslı bir senkron motorun literatürde de çok az ele alınan soğutma metoduna odaklanmıştır. Senkron motorun soğutma metodu doğrudan bataryanın performansı ile ilgilidir. Elektrikli araçların termal yönetim sistemini analiz edebilmek için senkron motorun soğutma suyu sirkülasyonu metodu ele alınmış ve sayısal sonuçlar deneysel sonuçlar ile 0.2% hata payı ile doğrulanmıştır. Motor soğutma suyunun debisinin, basınç düşüşüne etkisi de ayrıca incelenmiştir.	Senkron motor, Soğutma Sistemi, Elektrikli Araç Sıvı Soğutma, Sabit Mıknatıslı Elektrik Makineleri
674	Elektrodepolanmış Nanokompozit Kaplamalarda Elektrolit Bileşenlerinin Etkisi	Bu çalışmada, nikel esaslı alaşım ve nanokompozit kaplamalar elektrokimyasal depolama metodu ile paslanmaz çelik altlık üzerine üretilmiştir. Watts tipi nikel banyosuna bor kaynağı olarak trimetilamin boran (TMAB) ilave edilerek Ni-B alaşım kaplama elde edilmiş, daha sonra buna ilave olarak banyoya titanyum diborür (TiB2) seramik nano parçacıkları ilave edilerek nanokompozit kaplama elde edilmiştir. Elektrolit bileşenlerinin kaplama özelliklerine etkilerini incelemek amacıyla elektrokimyasal, mikrosertlik, korozyon dayanımı ve yüzey morfolojileri açısından analizler yapılmıştır. Yapılan incelemeler sonucunda her banyo bileşeninin morfoloji, sertlik ve korozyon dayanımı gibi özellikleri ciddi miktarda etkilediği görülmektedir. Genel olarak yüzey morfolojiler pürüzsüz olmakla birlikte, nanokompozit kaplamanın yüzeyinin daha kaba olduğu optik resimlerden anlaşılmaktadır. Ana yapıya bor elementi ilavesi mikro sertliği yaklaşık %38 oranında artırırken, TiB2 takviyesiyle birlikte saf nikele göre %140, Ni-B alaşımına göre %75 oranında iyileşme olmasına sebep olmuştur. Bor takviyesi korozyon dayanımını azaltırken, TiB2 takviyesi korozyon dayanımında artışa neden olmuştur.	Elektrodepolama, Nanokompozit kaplamalar, Ni-B alaşım, Elektrokimyasal kaplama
461	Elektromanyetik Silah Matlab/Simulink Modeli	"Roket ve barut teknolojilerinin pahalılığı, mühimmata getirdiği ek yük, ve dünya genelin de sınırlı bulunması gibi pek çok nedenden dolayı savunma sanayisinde farklı silah ve mühimmat teknolojileri geliştirilmektedir. Her geçen gün kullanım alanı artan elektromanyetik kuvvet, bu çalışmada bir silah mekanizmasına entegre edilerek bir cisme (mermiye) uygulanıp cismin atılması için gerekli olan itici gücü sağlamaktadır. Yüksek güçlü elektromanyetik silah mekanizması, güç kaynağından aldığı potansiyel elektrik enerjisini manyetik alan yardımıyla kinetik enerjiye dönüştürerek mermiye itme kuvveti oluşturarak yüksek hızda atış yapılmasına imkan vermektedir. Günümüzde savunma sanayi teknolojilerinde yerini almaya başlayan elektromanyetik silah için geleceğin önemli silah türlerinden biri olacağı söylenebilir. Elektromanyetik silah da merminin itilmesi ateşlenmeli bir enerji yerine; daha kontrollü, güvenilir ve kesintisiz bir enerji olan manyetik alan enerjisi yardımıyla sağlanmaktadır. Bu çalışmanın amacı elektromanyetik silahın elektriksel devresi yardımıyla davranış modelinin MATLAB Simulink’te mermi hızının, aldığı mesafenin, akımın, kondansatör akımlarının ve sistem bileşenlerinin nasıl davranış sergilediğinin analiz edilmesi ve uygulanabilirliğinin gösterilmesidir."	Elektromanyetik kuvvet, elektromanyetik silah, manyetik silah.
300	Elektromekanik Yükle Tahrik Edilen Yumuşak Dielektrik Elastomerin Sıcaklık Karakterizasyonu	Dielektrik elastomerler(DE), bir elektrik alanına maruz kalarak büyük deformasyonlar sağlaması, canlı kasına benzemesi ve sensör olarak kullanılabilmesi gibi özelliklere sahip bir polimer çeşididir.Bu çalışmamızda Dielektrik Elastomer Eyleyiciler (DEA)’lardayüksek gerilimde ve farklı frekanslarda meydana gelen sıcaklık değişimlerini araştırılmaktadır.DEA yüzeyinde kare, sinüs, ve üçgen dalga olmak üzere üç farklı elektriksel sinyal uygulanarak malzeme üzerindeki sıcaklık değişimleri test edilmektedir. Sıcaklık değişimleri farklı frekanslara, zamana ve gerilime bağlı olarak termal kamera yardımıyla zamana göre ölçülmektedir. Deneysel çalışmada DEA’lar üzerinde sıcaklıkların oluşması elektriksel sinyaller, gerilim, ortam sıcaklığı ve öngerme gibi etmenlerin etki ettiğini görülmektedir.DEA yüzeyindeki sıcaklık değeri kare dalga formunda yaklaşık 3 Hz de en yüksek değere ulaştığı görülmektedir. Aynı zamanda uygulanan gerilim ile sıcaklık değerleri doğru orantılı olduğu görülmektedir. Yüksek gerilimde sıcaklık değerleri ani yükseldiği için yırtılma gerçekleşmiştir.Bu çalışmanın yeni yumuşak robotlarda, biyomedikal uygulamalarda ve sensörlerde kullanılan DEA’ların yüzey sıcaklıkların dikkat edilmesi açısından önem taşımaktadır.	Yumuşak Robotik, Dielektrik Elastomer Aktüatör, Yapay Kas, Sıcaklık Karekterizasyonu
932	EMG Sinyallerinin Kısa Zamanlı Fourier Dönüşüm Özellikleri Kullanılarak Yapay Sinir Ağları ile Sınıflandırılması	"EMG sinyali kasların kasılması sırasında oluşan elektriksel aktivasyonun ölçülmesi işlemidir. EMG sinyali, kasların nöral aktivasyonu ve dinamikleri hakkında bilgi sağlamaktadır. Bu nedenle EMG sinyallerinin işlenmesi; sinir hastalıkları teşhisi, protez cihazlar ve insan makine etkileşiminde olmak üzere birçok alanda giderek daha etkin olarak kullanılmaya başlanmıştır. Özellikle EMG sinyallerinden hareket tespiti ve EMG sinyallerinin sınıflandırılması bu çalışmalar için önem teşkil etmektedir. Bu amaçla yapılan çalışmada EMG sinyallerinden hareket tespiti yapılması amaçlanmıştır. İlk olarak 6 farklı harekete ait EMG sinyalleri alınmış ve bu sinyallere Kısa Zamanlı Fourier Dönüşümü (KZFD) uygulanmış ve sinyaller Zaman-Frekans (Z-F) düzleminde gösterilmiştir. Daha sonra bu Z-F gösterimlerinden öznitelik çıkarmak amacıyla gösterimler bölütlenmiş ve her bir pencereye ait istatistiksel öznitelikler, Yerel İkili Örüntü (YİÖ) değerleri ve Gri Seviye Eş oluşum Matrisi (GSEM) hesaplanarak EMG sinyaline ait öznitelikler çıkartılmıştır. Çıkarılan bu öznitelikler Yapay Sinir Ağı (YSA) ile sınıflandırılmış ve sistemin başarımı ölçülmüştür. Sistemin doğruluk başarımı ortalama %92 olarak hesaplanmıştır."	EMG Sinyalleri, Hareket Tespiti, Yapay Sinir Ağları
905	Emtia Fiyatları İkinci El Değerler için Önemli midir? Capesize Piyasası Üzerine Bir Uygulama	Bu çalışmada Capesize gemilerinin ikinci el değerleri ile bu gemilerin en temel yükü olan demir cevheri fiyatı arasındaki ilişkinin incelenmesi amaçlanmaktadır. Bu doğrultuda serilerin içerdikleri şoklar arasındaki nedensellik ilişkisini tespit etmek için asimetrik nedensellik testi kullanılmaktadır. Bu test değişkenlerdeki pozitif ve negatif şokları ayrıştırarak doğrusal olmayan ilişkileri tespit edebilmektedir. Piyasadaki ajanların gelen şokun (haberin) türüne göre farklı tepkiler verebilecekleri düşünüldüğünde, bu yöntem önemli bir avantaj sağlamaktadır. Çalışmada kullanılan veri seti 227 aylık gözlemden oluşmaktadır ve Temmuz 1999 ile Mayıs 2018 tarihleri arasını kapsamaktadır. Elde edilen sonuçlara göre, demir cevheri fiyatındaki pozitif şoklar 5 yaşındaki Capesize gemisinin değerindeki pozitif şokların nedenidir. Ayrıca demir cevherindeki negatif şoklar da 5 yaşındaki Capesize gemi değerindeki negatif şokların nedenidir. Bu sonuçların literatüre farklı bir bakış açısı kazandırması ve araştırmacılara yeni bir pencere açması umulmaktadır. Ek olarak, demir cevheri fiyatlarının sektöre yatırım yapacak olanlara Capesize gemi değerleri için öncü gösterge oldukları söylenebilmektedir. Emtia fiyatındaki arttırıcı şoklar gemi değerindeki arttırıcı şokları da tetiklemektedir, bu yüzden yatırım stratejilerini gerçekleştirirken emtia fiyatlarını takip etmek belirsizlikten kaynaklı riskleri azaltabilir ve hatta çok önemli kar fırsatları da sağlayabilir.	Capesize gemi, İkinci el değer, Emtia Fiyatı, Asimetrik nedensellik
851	ENDÜSTRİ 4.0 SİSTEMİNDE İŞ SAĞLIĞI VE GÜVENLİĞİ YÖNETİM SİSTEMİ MUHTEMEL PROBLEMLERİ VE ÇÖZÜM ÖNERİLERİ	Üretim sürecinin temel taşlarından olan işçiler, bütün sanayi dönemlerinde üretimi ve verimliliği etkileyen bir faktör olmasından ötürü iş sağlığı ve güvenliği bakımından önemli unsurlardan biridir. Üretim sürecinde, işçilerin uğramış olduğu kaza veya hastalıkların verimliliğe doğrudan etkisi iş sağlığı ve güvenliği alanında her sanayi döneminde çalışma yapılmasını gerektirmiştir. Bu doğrultuda içinde bulunduğumuz üçüncü endüstri döneminde de önceki endüstri dönemlerindeki iş sağlığı ve güvenliği tedbirleri geliştirilerek günümüzdeki kanuni düzenlemelere varılmıştır. Aynı şekilde Endüstri 4.0 döneminde iş sağlığı ve güvenliği alanında kanuni düzenlemelerin ve çalışmaların mevcut olması gerekmektedir. Fakat üretim sürecinde birçok olgunun değişecek olması mevcut iş sağlığı ve güvenliği önlemlerinin yetersiz kalması ve değişmesi gerektiği sonucu doğuracaktır. Bu sebeple çalışmamızda spesifik olarak günümüz iş sağlığı ve güvenliği yönetim sisteminde mevcut durumlar endüstri 4.0 açısından değerlendirilecek olup devamında endüstri 4.0 sisteminde oluşabilecek sorunlar tartışılacak ve mevcut bulgular değerlendirilerek bir çözüm önerisi üretilmeye çalışılacaktır.	Endüstri4.0, İş Sağlığı ve Güvenliği
399	Endüstri 4.0 Uyumlu DC Wattmetre Tasarımı	"Endüstri 4.0 ile sanayide; uzaktan yapılacak kontrol ve ölçümlerin önemi daha da anlaşılmıştır. Özellikle insan erişiminin sıkıntılı olduğu yerlerde istenilen elektriksel ölçümlerin alınabilmesi hem operatörün hem de sistemin güvenliği için oldukça önemlidir. Ayrıca saha ölçümleri ile görevli personel sayısının azaltılarak daha etkin alanlara işgücünün kaydırılması da sanayi adına avantaj teşkil edecektir. Bu çalışmada; endüstri 4.0 ışığında uzaktan ölçüm yapabilen ve bir kullanıcı arayüzüne sahip DC wattmetre tasarlanmış ve prototip üretimi gerçekleştirilmiştir. Ölçülmek istenen akım ve gerilim değerleri uygun sensörler ile mikroişlemciye iletilmektedir. İşlemci ise bu alınan analog bilgileri kullanarak gerilim, akım, güç ve enerji değerlerini LCD üzerinde göstermektedir. Aynı zamanda ölçülen değerler haberleşme modülü ile kablosuz olarak uzaktaki bilgisayara gönderilmektedir. Bilgisayarda ise alınan bu değerler belirlenen algoritma temelinde; C# programı ile sade, anlaşılır ve kullanıcı dostu bir arayüzde gösterilmektedir. Bu arayüzde “Bağlan”, “Bağlantıyı kes”, “Kullanılan port” ve “Ölçülen değerler” gibi bölümler bulunmaktadır. Ayrıca; bu sistemde yük üzerindeki akım ve gerilim değerleri belirlenen değerleri aştığında bir koruma alt sistemi de bulunmaktadır. Elde edilen ürün piyasadaki başka ürünlerle ile karşılaştırılmıştır. Karşılaştırma sonucuna göre bu ürünün daha fazla özelliklere sahip olduğu ve fiyatının düşük olduğu görülmüştür. Böylece; dördüncü sanayi devrimine uygun ve ekonomik olarak donanım, yazılım ve haberleşme temelli DC wattmetre tasarlanmış ve gerçekleştirilmiştir."	Arayüz, endüstri 4.0, prototip, RF haberleşme, uzaktan ölçüm
786	Endüstri Mühendisliği Eğitimi ve Endüstri 4.0 İlişkisinin ESOGU Endüstri Mühendisliği Öğrencileri Bakışıyla Analizi	Yeni teknolojilerle şekillenen, sürekli değişim ve gelişim gösteren endüstriyel ortam sebebiyle, işgücüne katılmak üzere olan öğrenciler, endüstrinin ihtiyaç ve beklentilerini karşılamalıdır. Bu durum, öğrencilerin kendilerini geliştirmelerini ve aldıkları akademik eğitimin de yeni teknolojilerle uyumluluğu ile sağlanabilir. Bu bağlamda, endüstri mühendisliği öğrencilerinin Endüstri 4.0 başlığı altında konumlanmış yeni teknolojilere olan ilgilerinin ve bilgi düzeylerinin tespiti, öğrencilerin kendilerini hangi konularda yetkin ya da yetersiz hissettiklerinin araştırılması önemlidir. Bu çalışmanın amacı, endüstri mühendisliği öğrencilerinin Endüstri 4.0 farkındalıklarının araştırılmasıdır. Çalışmada kullanılan veriler, Eskişehir Osmangazi Üniversitesi Endüstri Mühendisliği’nde 2018 Bahar döneminde eğitimine devam eden öğrencilere anket çalışması uygulanarak elde edilmiştir. Bu doğrultuda, 118 katılımcıdan elde edilen anket verileri kullanılarak SPSS programı aracılığıyla yapılan istatistiksel analizler yorumlanmıştır. Sonuçlar, öğrencilerin Endüstri 4.0'a bakış açısını ortaya koymuş ve mühendislik eğitimi ile ilgili öncelikli hususları ve öğrencilerin beklentilerini açığa çıkarmıştır.	Endüstri 4.0, Mühendislik Eğitimi, Anket Çalışması, Öğrenci Görüşleri
952	ENDÜSTRİYEL ELEMENİN SAYISAL MODELLEMESİ (1. BÖLÜM): AEY MODELİNİN GELİŞTİRİLMESİ VE SINANMASI	Eleme işlemi cevher hazırlama tesislerinde en yaygın kullanılan birim işlemlerden biridir. Tanelimalzemelerin hareketinin modellenmesi ve simülasyonu amacıyla Ayrık Elemanlar Yöntemi’nin(AEY) cevher hazırlama alanında kullanımı özellikle 1990’lı yıllardan itibaren yaygınlaşmayabaşlamıştır. Pek çok birim işlemin (öğütme, stoklama, malzeme taşıma, manyetik ayırma vb.)modellenmesinde başarıyla kullanılan AEY, çeşitli tasarım ve işlem değişkenlerinin etkilerinisayısal olarak belirlenmesi ve işlemlerin optimize edilmesi çalışmalarında önemli katkılarsağlamaktadır. Bununla beraber, ülkemizde bu yöntemin kullanıldığı az sayıda çalışmayarastlanmaktadır.Bu çalışma kapsamında, AEY kullanılarak eleme işlemi modellenmektedir. Bu sayede, çeşitliişletme ve tasarım değişkenlerinin eleme verimi ve elde edilen ürünlerin özellikleri üzerineetkileri incelenmiştir. Ayrıca, pilot ölçekli bir endüstriyel elek ile eleme testleri gerçekleştirilerek,simülasyonlardan elde edilen veriler ile aynı koşullarda pilot ölçekli testlerden elde edilen verilerinkarşılaştırılması sayesinde simülatörün tahmin gücü sınanmıştır. Elde edilen sonuçlar, simülasyonsonuçlarının pilot ölçekli test sonuçları ile oldukça yüksek uyum sergilediğini göstermektedir.	Modelleme, Simülasyon, Ayrık elemanlar yöntemi, Endüstriyel eleme
82	ENDÜSTRİYEL GİYİLEBİLİR TEKNOLOJİLERİN ÇKKV YÖNTEMLERİ İLE DEĞERLENDİRİLMESİ VE SEÇİMİ	Endüstri 4.0 döneminin başlamasıyla beraber fabrikalar akıllı üretim sistemine geçiş yapmaya başlamıştır. Bu geçiş giyilebilir teknolojilerin, insan-makine etkileşimi için oldukça faydalı olduğunu göstermiştir. Endüstriyel giyilebilir cihazlar oldukça fazla olmakla birlikte, akıllı gözlükler bu sektörde önemli bir yer kaplamaktadır. Akıllı gözlüklerin arttırılmış gerçeklik (AR) uygulamaları için uygun bir taban olması akıllı gözlüklerin kullanımını arttıran bir diğer faktördür. Sektörün önde gelen firmalarının da akıllı gözlükleri üretim, bakım ve lojistik, kalite kontrol, tasarım ve işçi eğitimi gibi alanlarda kullanmaya başlamasıyla, firmalar arası rekabet artmıştır. Şirketlerin yapacağı akıllı gözlük seçimi, şirket bünyesine büyük değerler katabileceği için seçilen akıllı gözlüğün şirketin tüm ihtiyaçlarını karşılayabilmesi gerekmektedir. Bu çalışmada endüstriyel alanda kullanılabilecek en uygun akıllı gözlük seçimi problemi ele alınmıştır. Problem doğrultusunda sektörün öncüsü olan 7 farklı akıllı gözlük ele alınmıştır. Bu alternatiflerin değerlendirilmesi için ürünün maliyeti, pil ömrü, ergonomik olması, dahili bellek kapasitesi ve görüş alanı özellikleri kriterler olarak belirlenmiştir. Bu kriterler doğrultusunda alternatifler, çok kriterli karar verme (ÇKKV) yöntemleri ile değerlendirilmiştir. Analitik Hiyerarşi Prosesi (AHP) yöntemi ile kriter ağırlıkları belirlenmiştir. Elde edilen bu ağırlıklar Technique for Order Preference by Similarity to Ideal Solutions (TOPSIS) ve The Preference Ranking Organization METhod for Enrichment Evaluation (PROMETHEE) yöntem çözümlerinde kullanılmıştır. Yapılan çözüm sonucunda PROMETHEE yönteminde en iyi alternatif Magic Leap One olurken, TOPSIS yönteminde en iyi alternatif Google Glass Enterprise Edition 2 ürünü olmuştur.	Akıllı gözlük, Endüstriyel giyilebilir teknoloji, AHP, TOPSIS, PROMETHEE
441	Endüstriyel Uygulamalarda Güneş Enerjisinden Termal Olarak Yararlanma	Endüstride güneş enerjisi kullanımı ile fosil yakıtlara bağımlılık azalırken, verimlilik ve rekabet gücü artabilmektedir. Güneş enerjisinin endüstriyel uygulamalarda ekonomik olarak uygulanabilmesi için termal enerji depolama (TED) sistemlerinin kullanımı gereklidir. TED sistemleri endüstride güneş enerjisi uygulamalarının verimliliğini artırmaktadır. Endüstriyel uygulamalarda TED sistemlerinin performansı kullanılan teknolojiye, endüstriyel süreç türüne ve uygulama sıcaklık aralığına bağlıdır. Bu çalışmada güneş enerjisi endüstriyel uygulamaları ve TED sistemleri ele alınmıştır. Güneş enerjisinin ve TED sistemlerinin entegre edilebileceği endüstriyel prosesler, güneş enerjisi teknolojileri, bunların sürdürülebilirlikleri araştırılmıştır. Süt pastörizasyon prosesi örnek alınarak, güneş enerjisi ve TED sistemi entegrasyonu incelenmiştir. Yıkıntı atıklarından geliştirilen duyulur ısı depolama malzemeleri ile dolu TED sistemi entegrasyonunda %52,5 verim sağlanabileceği tespit edilmiştir.	Güneş enerjisi, Endüstriyel uygulamalar, Termal enerji depolama, Süt pastörizasyon
194	Enerji talep tahmini için metodoloji geliştirme: 2030 yılı Türkiye örneği	Dünya genelinde çeşitli etkenlerden dolayı her geçen gün elektrik enerjisine olan talep artmaktadır. Artan bu ihtiyacı karşılamak adına geleceğe yönelik verimlilik noktasında plan ve yatırımlara gereksinim vardır. Elektriğin üretimi, iletilmesi, dağıtılması, sistemlerin birbirleri arasındaki entegrasyonu ve üretilen bu enerjinin hangi şebeke bağlantısından tüketiciye ulaştırılması gerektiği düşünüldüğünde güvenilir talep tahminleri önem arz etmektedir. Ülkemize kritik noktalarda fayda sağlayabilmek ve talep tahmini sonucuna farklı bir bakış yaratabilmek adına çalışmada yapay sinir ağları ve çoklu regresyon analizi yöntemleri kullanılarak Türkiye’nin iller bazında 2009-2018 yıllarına ait verileriyle 2030 yılı elektrik enerjisi ihtiyaç tahminleri için senaryolar üretilmiştir. Nüfus, ortalama hane halkı büyüklüğü, eğitim durumu, Gayri Safi Yurtiçi Hâsıla, ihracat, ithalat, sanayi girdi ve elektrik enerji tüketim miktarı modellerde çıktı verisi olarak kullanılmıştır. Modeller ile Türkiye’nin 81 iline ait 2030 yıllı elektrik enerjisi talebinin tahmin performans analizlerinde ortalama %98 mutlak başarı elde edilmiş ve coğrafi bilgi sistemlerinden faydalanılarak sonuç haritaları üzerinde tartışılmıştır.	Coğrafi Bilgi sistemleri, Çoklu Regresyon Analizi, Elektrik enerjisi talep tahmini, Yapay Sinir Ağları
892	ENGELLİ BİREYLERE AYRILMIŞ PARK YERİ İŞGALLERİNİN ÖNLENMESİNE YÖNELİK BİR TASARIM: CEPS (CAYDIRICI ENGELLİ PARK SİSTEMİ)	Toplumsal farkındalığın yetersizliği ve araç park yerlerinin sınırlı sayıda olması durumları engelli kullanıcılara ayrılmış park alanlarının diğer kullanıcılar tarafından kasten veya herhangi bir kasıt olmaksızın işgal edilmesine yol açmaktadır. Trafik cezaları kanununda engelli park yerlerinin istismarına yönelik para cezası ve sürücü itibar puanının düşürülmesi gibi cezalar bulunmaktadır. Ancak bu denetimin sağlanması ve cezai işlemlerin uygulanması yalnızca ideal koşullarda mümkün olmaktadır. Bu çalışmada engelli park yerlerinin denetiminin yapılmasına ve işgal durumlarında cezai yaptırımın uygulanabilmesine yönelik özgün bir tasarım olan Caydırıcı Engelli Park Sistemi (CEPS) detaylı bir şekilde anlatılmış, sistem için geliştirilen algoritma sunulmuştur. Tasarım Arduino UNO, ultrasonik mesafe sensörü, RFID, LCD ekran ve çeşitli ara elemanlar kullanılarak modellenmiştir. Tasarımın performansı 3 farklı senaryoda test edilerek toplamda %76 başarı oranı elde edilmiştir. Sonuçlar incelenerek, sistem performansı için gerekli iyileştirmeler vurgulanmıştır.	Akıllı park, engelli park, RFID, Park İşgali
971	Envanter Yönetimi Açısından Ürün Seçiminde AHP-TOPSIS ve AHP-VIKOR Yöntemlerinin Karşılaştırılması	Firmalar, olağanüstü rekabetin yaşandığı günümüz pazar koşullarında maliyetleri en aza indirgeyen ve kârları en üst düzeye çıkaran etkili envanter politikaları geliştirmeli ve uygulamalıdır. Envanterler, imalat işletmelerinin toplam varlıklarında önemli bir yere sahiptir. Bu önemli kalem için etkin envanter yönetimi politikalarının uygulanması, firmanın geleceği için çok önemlidir. Firmalar, önem seviyelerine göre sınıflandırdıkları envanteri kontrol ederek müşteri ihtiyaçlarını daha etkin bir şekilde karşılayabilirler. Bu bakış açısından yararlanılarak hazırlanan bu çalışmada, envanter yönetimi açısından en önemli ürünü belirlemek için çok kriterli karar verme yöntemlerini uygulayan bir uygulama sunulmuştur. Belirlenmiş kriterlere göre en önemli ürünü belirleme sürecinde kriterlerin ağırlıklarının hesaplanması için literatürde sıkça kullanılan AHP yöntemi uygulanmıştır. Bu ağırlıklar TOPSIS ve VIKOR yöntemlerinde girdi olarak kullanılmış ve alternatifler sıralanmıştır.	AHP, Envanter yönetimi, Çok kriterli karar verme, TOPSIS, VIKOR
103	ErB6 ve Ce katkılı ErB6 Yapılarının Optiksel, Elektronik, Mekanik ve TermalÖzellikleri: Hesaplamalı MalzemeÇalışması	Erbiyum hexaboride is one of the heavy rare earth hexaborides that indicate superior chemical and physical properties. In this study, Erbium hexaboride and Ce doped Erbium hexaboride crystal structures have been investigated and simulated systematically employing ab initio material modeling. The effects of Ce doping on Erbiyum hexaboride structure in terms of optical, thermal, mechanical and electronic properties including band properties, enthalpy of formation energies and bulk modules were investigated. Results show that the Ce doping leads to an increase in the bandgap of the structure. Furthermore, bulk module calculations show that Ce doping to the structure leads to an increase in mechanical properties.	Metal Hexaborides, Computational Material Science, Advanced Materials, Ab initio calculation
84	ERGONOMIC DESIGN OF THE WORKPLACE FOR FINAL QUALITY CONTROL	The incidence of work-related musculoskeletal disorders remains high and, as these injuries have a high cost for companies and society, it is important to prevent them through ergonomic analysis and workplace design. During the work process, we are always looking to reduce lost time and improve the quality of work. From an ergonomic point of view, it is important to determine what workloads employees are exposed to and to eliminate or at least minimise them by redesigning the workplace. The aim of our research was to minimise the risk at work through the scientific design of workplaces based on a methodological approach. The manual and computerised OWAS method was used to determine and estimate body postures during the workday. It was found that certain postures resulted in significant overexertion, which meant that certain remedial actions were necessary during the work process to prevent possible damage to the body. Several improvements were proposed for the new workplace design: appropriate equipment for workers, lifting table, rotation of workers, construction of quality control facilities and automation of macro tasks.	Workplace design, Ergonomic analysis, OWAS method, Computer simulation, Final control
297	ERGONOMİK AÇIDAN MEKÂN DENEYİMİ/ARKİTEKTONİĞİ: KARABÜK BEBEK KÜTÜPHANESİ VE ANKARA ALİ DAYI ÇOCUK KÜTÜPHANESİ ÖRNEĞİ	Kitaplar bir toplumun gelişmişlik düzeyi olarakgösterilir. Kütüphaneler, kitap okumak, bilgi edinmek içingidilen tekil işlevli mekânlar yerine artık sosyal mekânlar olarak dönüşmeyebaşlamaktadır. Bu kapsamda kütüphanelerin, birçok işlevi de içerebilecekşekilde bütünleyici bir kompleks olarak çalışması, örneğin ders çalışma, grupçalışması, beceri geliştirme gibi eylemler için imkân tanıması istenmektedir. Günümüzde teknolojinin deilerlemesiyle kütüphanelerin sunduğu olanakların artması kullanıcıçeşitliliğini de ortaya çıkarmıştır. Buçeşitlilik içerisinde çoklu çalışma sistemi ya da aile olarak kütüphaneyikullanma eylemi gelmektedir. Özellikle anne ve babalar çocukları ile dahakaliteli vakit geçirebilmek için günümüzde kütüphanelere birlikte gitmektedir.Çocuk, anne ve babasıyla vakit geçirmesinin yanı sıra arkadaş edinme, birliktekavrama, geliştirme gibi alışkanlıklar kazanmaktadır. Bu kapsamda oluşturulançocuk ve bebek kütüphaneleri, kullanıcıları direkt çocuklar ve bebeklereözgü-yönelik mekânlardan oluşmasından, onlara yönelik basılı ve dijital materyalbulundurmasından dolayı ilgi çekicidir. Yetişkin kütüphanelerinden farklıolarak, içerisinde oyun tabanlı mekânlarla desteklenerek çocuk kütüphaneleriiçin üretilen mobilya ve sosyal alanlar, bebek ve çocuk ölçeğine dikkatedilerek tasarlanması gerekmektedir. Bu çalışmanın amacı, ülkemizde günümüzdekullanılan ya da henüz kullanılmaya başlanılan bebek ve çocuk kütüphanelerininilkleri olan Karabük Bebek Kütüphanesi ve Ali Dayı Çocuk Kütüphanesi’nin mekânve donatı olarak ergonomik açıdan kullanıcısına uygunluğunun deneyimlenmesiolacaktır. Çalışma sonucunda çalışma alanı olarak seçilen bebek ve çocukkütüphaneleri işlevine özgü nitelikte yapılmadığı için bebek ve çocuklarınkarşılaştığı sorunlar gözleme ve ölçüme dayalı analiz tablolarındabelirtilmiştir.	Bebek Kütüphaneleri, Çocuk Kütüphaneleri, Ergonomi, Mekan Deneyimi
478	ERGONOMİK FAKTÖRLERİN ÇALIŞAN PERFORMANSINA OLAN ETKİLERİ	"Ergonomi; insanın fizyolojik, psikolojik, sosyolojik, anatomik ve antropometrik açıdan inceleyen, iş ve çalışma koşularını insana uyumlu hâle getiren disiplinler arası bir bilim dalıdır. Gönümüzden üretime bağlı sektörel ilişkiler ve rekabetler insanın iş performansını, iş yükünü etkileyen faktörler kapsamında tehlikeli durum ve davranışlar ile ortaya çıkan tehlikeler, riskler, kazalar, yaralanmalar ve meslek hastalıklarının ergonomik hataların ve yaralanmaların maliyeti oldukça önemlidir. Bu çalışmada iş performansını azaltan ergonomik faktörler incelenerek, iş, çalışma ortamı ve bunların etkileri sonucunda ortaya çıkan ergonomik hatalar irdelenmiştir."	Ergonomi, çalışan performnası, makina, insan, iş kazası
111	Eriyik yığma modelleme ile üretilen PLA parçalarının kuru sürtünmeli aşınma davranışlarının tanılanması.	In this study, wear behavior of Poly Lactic Acid (PLA) parts manufactured by one of the additive manufacturing techniques Fused Deposition Modelling (FDM) is investigated and modelled via linear and non-linear identification. Transfer Function, Process Model and Nonlinear Autoregressive with Exogenous Input (NARX) model are used as modelling. Identified wear models are established according to wear tests conducted on Pin-on-disc test apparatus under constant load and constant sliding distance. Two different manufacturing orientations are chosen for the PLA pin specimens and wear tests are performed against steel and cast iron discs. Obtained results from the identified models are compared with the experimental results to select most efficient and reliable model structure.	Eklemeli imalat, Aşınma, PLA, Tanılama, Modelleme
114	ERP Sisteminin BIM Veri Akışına Dahil Edilmesi ve Üretimsel Süreçlerle Entegrasyonu	"BIM ile üretilen projelerin yönetimi, BIM modelindeki verilerin yönetimiyle eşdeğer duruma gelmektedir. Yapının dijital ikizini üretme sürecinde Yapı Bilgi Modeli birçok aşamadan geçer ve bu aşamaların gerekliliklerine göre modelin barındırdığı veri çeşidi, yoğunluğu ve uyulması gereken standartlar değişiklik göstermektedir. BIM süreçleri devam ederken işletmelerin kurumların kaynak yönetimleri eşgüdümlü olarak ilerlemek durumundadır. Bu yönetim süreci fizibilite ve erken tasarım aşamasından başlanıp işletme ve yıkım kısmına kadar sürmektedir. Kurumsal Kaynak Yönetiminin (ERP) sektörel olarak BIM modeliyle bütünleşik çalışması; işletmelerin ERP sistemine aktarılması gereken veriyi daha doğru, kayıpsız ve sürdürülebilir hale getirmektedir. Bu makalede iletişimin Yapı Bilgi Modeli, BIM Uygulama Planı ve BIM Raporlama Motorlarıyla gerçekleştirilme durumları ve bunlar arasındaki ilişkiler incelenecektir."	Bina Bilgi Modelleme, BIM, Kurumsal Kaynak Planlama, ERP
100	Eskişehir Bastnasit Cevherinde Bulunan Seryumun Zenginleştirilmesi	Bu çalışma, Eskişehir ili Sivrihisar ilçesi sınırları içinde bulunan ve ülkemiz ekonomisi açısından oldukça büyük bir öneme sahip olan nadir toprak element içerikli bastnasit cevherinde bulunan seryumun flotasyon işlemi ile seçici olarak cevherden ayırdıktan sonra çözelti ortamında zenginleştirilmesi amacıyla yapılmıştır. Çalışmanın ilk aşamasında temin edilen cevherin bileşen analizi yapılmış ve cevher içerisinde bulunan toryum, seryum ve lantan gibi nadir toprak elementlerinin miktarları tespit edilmiştir. Çalışmanın devamında cevher içerisinde bulunan seryumu flotasyon işlemi ile cevher yapısından ayırmak ve zenginleştirmek amaçlanmıştır. Bu çalışmanın en önemli tarafı ise flotasyondan önce cevherin kristal yapısını değiştirerek belli bir tanecik boyutunda serbestleşme derecesini sağlamak ve daha sonra elde edilen örneğin flotasyonla seryum içeriğini ana mineralden yüksek verimle ayırmak olmuştur. Cevherin kristal yapısını değiştirerek belli bir boyutta serbestleşme derecesini arttırmak amacıyla yaptığımız işlem sülfürleme işlemidir. Bu amaçla yapılan deneylerde sülfürleme işlemine sıcaklık, süre ve H2S miktarının etkisi, flotasyon verimine ise pH, toplayıcı miktarı, pülp yoğunluğu ve canlandırıcı-bastırıcı reaktiflerin etkisi incelenmiş olup,tespit edilen optimum koşullarda cevher içerisinde bulunan seryumun flotasyon verimi %96,1 olarak tespit edilmiştir. Bu şekilde elde edilen konsantrede seryum tenörü % 1,0’dan % 10,35’lere kadar çıktığı tespit edilmiştir	Seryum Zenginleştirme, Bastnazit cevheri, flotasyon
593	Estimating Fluid Parameters of Submarine Outfall Using Neural Networks	Disposal of the urban and industrial liquid waste has become important by paying attention to environmental and human health recently. Submarine outfall diffusers are the major parts of the marine disposal systems. Pipe of the diffuser, risers and ports, internal and external flows which form the discharge system are modelled and fluid-structure interaction (FSI) method is utilized by ABAQUS finite elements program. Coupled CFD & Explicit technique is performed in FSI analysis. Method of bidirectional fluid-structure interaction (FSI) is used in finite elements method (FEM). Internal and external flows constitute fluid domain and diffuser constitutes the structure domain. While internal velocity and pressure values are obtained from the program, predictions of these results are performed by Artificial Neural Network (ANN) analysis. The average discharge velocities provide to avoid water intrusion into the ports. According to results obtained by FEM it can be said that the discharge system works efficiently. Numerical and estimated values are compared and the relationship between these values is investigated. The correlation coefficients are calculated by using numerical and estimated values and it is observed that a strong relationship is obtained between them.	Numerical Analysis, Submarine Outfalls, Finite Element, FSI, ANN
54	Etiketlenmiş Verilerin Kıtlığı Durumunda Suç Oluşumunun Tahmini	Teknolojik gelişmeler doğrultusunda, makine öğrenmesi/veri madenciliği çalışmaları suç analizinde önemli ölçüde artmıştır. Suç olaylarının tahmini, ceza davalarının mekansal/zamansal dağılımının tespiti, suç türünün öngörülmesi bu çalışma alanlarından bazılarıdır. Suç oranlarındaki önemli artıştan kaynaklanan suç verileri dikkate alındığında, gelecekteki olaylar için suç kalıplarını araştırmak veya suçla ilgili tahminleri kolayca yapmak için etiketlenmemiş veriler kullanılabilir. Bu nedenle, bu çalışmada, 2019 polis verilerini kullanarak İngiltere'de suç araştırmalarının sonucunu tahmin etmek için aktif öğrenme, kendi kendine öğrenme ve rastgele örnekleme teknikleri uygulanmıştır. Deneysel analize göre, aktif öğrenme, çok az etiketlenmiş veri olması durumunda düzensizliğe dayalı akıllı seçim stratejisini kullanarak muadillerinden daha iyi performans göstermektedir.	Aktif Öğrenme, Sınıflandırma, Suç Tespiti, Rastgele Örnekleme, Yarı Denetimli Öğrenme, Kendi Kendine Öğrenme
543	Evrişimli Sinir Ağları için Maksimum Ortaklama Devre Tasarımları	Derin Öğrenme uygulamaları hızla gelişmekte özellikle de mobil cihazlarda yaygın olarak kullanılmaktadır. Bu platformlardaki mevcut performans, güç ve alan kısıtları, uygulamaya özgü donanım tasarımlarına ihtiyacı artırmaktadır. Görüntü işleme alanındaki en güncel yöntemlerden başlıcası Evrişimli Sinir Ağları’dır. Bu çalışmada gelişkin Evrişimli Sinir Ağı mimarilerinin önemli bir işlem bloğu olan maksimum ortaklama ünite tasarımları sunulmuştur. Maksimum-ortaklama katmanı Evrişimli Sinir Ağı tasarımlarının kritik gecikme yolunda olup, boru hatlı bir tümleşik devrenin ana çevrim hızını etki edebilecek önemdedir. Önerilen tasarımların toplam çerçeve işleme süreleri Standart Tasarıma göre çok daha kısadır. Önerilen tasarımlar farklı boru hatlı yapılara entegre edilebilecektir. Tasarımlar VHDL ile modellenmiş ve güncel bir FPGA platformu üzerinde sentezlenmiştir. Sentez sonuçları, önerilen tasarımların en hızlısının Standart Tasarımla karşılaştırıldığında 128x128’lik bir çerçeveyi yaklaşık 8,1 kat daha hızlı işlediğini göstermiştir.	Maksimum-ortaklama, Evrişimli sinir ağı, Sayısal tasarım
733	Evrişimsel Sinir Ağı Modellerinde Özellik Seçim Yöntemlerini Kullanarak Çiçek Görüntülerinin Sınıflandırılması	"Görüntü işleme yöntem ve tekniklerinin gün geçtikçe daha iyi sonuç vermesi, ekolojik dengenin duyarlılığı açısından önem arz etmektedir. Bu makale ekolojik dengenin temel unsuru olan çiçek görüntülerinin sınıflandırılmasını ele almaktadır. Son zamanlarda çiçek görüntüleri üzerinde derin öğrenme yöntemlerinin kullanımı artmıştır. Bu çalışmada, çiçek görüntülerinin sınıflandırılması için internette erişime açık olan veri seti kullanılmıştır. Veri seti 4326 görüntüden oluşmaktadır. Elde edilen veri kümesinde özellik çıkarımı için derin öğrenme modellerinden evrişimsel sini ağı (ESA) kullanılmıştır. ESA mimarilerinden AlexNet, VGG-16 ve VGG-19 modelleri kullanılmıştır. Üç modelinde ortak özelliği 1000 özellik veren tam bağlantılı katmana sahip olmalarıdır. Çiçek görüntülerinden elde edilen özellikler destek vektör makineleri (DVM) ile sınıflandırılmış ve elde edilen sonuçlar karşılaştırılmıştır. Karşılaştırma sonucunda en iyi sınıflandırma performansını VGG-16 mimarisi ile sağlanmıştır. Elde edilen sınıflandırma doğruluk oranı %86,56’dır. Sonraki aşamada ESA mimarilerinin son tam bağlantılı katmanından elde edilen 1000 özellik birleştirilerek 3000 özellik seti oluşturuldu. Ardından, özellik seçim yöntemlerinden; Maksimum Bilgi Katsayısı (MBK), Ridge regresyonu ve Özyinelemeli Özellik Eleme (ÖÖE) yöntemleri kullanılarak özellik sayısı 300’e düşürülmüştür. Özellik seçim yöntemleri ile çıkartılan en verimli özellikler DVM yöntemi ile yeniden sınıflandırılmıştır. Sınıflandırma başarı oranı yaklaşık %4,54 artarak %91,10 olmuştur. Bu çalışma ile çiçek görüntülerinin sınıflandırılmasında ESA mimarileri ile birlikte özellik seçim yöntemlerinin kullanımının etkili olduğu gözlemlenmiştir."	ESA, derin öğrenme, görüntü işleme, özellik seçimi, çiçek türleri
693	Evrişimsel sinir ağları kullanılarak normal ve göğüs kanseri hücreleri içeren genomların sınıflandırılması	Geniş veri setlerinden anlamlı ve doğru bilgilerin çıkarılması biyoinformatik çalışmalarında önemli bir unsurdur. Karşılaşılan en önemli zorluklardan biri, kanser ile ilişkili olan genomik işaretçilerin tespitidir. Bu problemin çözümü için kullanılan genom dizilimlerinin sayısallaştırılması ve dizilimlerden öznitelik çıkarımı, sorunun çözümünde oldukça etkilidir. DNA dizilimlerinin sayısallaştırılması için literatürde var olan çeşitli yöntemler kullanılmaktadır. Öznitelik çıkarımında da, önceki çalışmalarda, belirli istatistiksel parametreler hesaplanmakta ve bu parametreler üzerinden bir ayrım gerçekleştirilmektedir. Ayrıca, hesaplanan parametreler uzmanın tecrübesine dayalı olarak seçilmektedir. Bu çalışmada önerilen yaklaşımda ise, yeni bir haritalama yöntemi olan Entropi tabanlı sayısal haritalama ile DNA dizilimleri sayısal sinyallere dönüştürülmüş ve daha sonra sayısallaştırılan DNA dizilimlerinden Evrişimsel Sinir Ağları (ESA) kullanılarak öznitelik çıkarımı yapılmıştır. ESA modelleri kullanarak yapılan öznitelik çıkarma işleminde sistem, veriden kendisi öznitelik çıkarmaktadır. Daha sonra ESA modellerinden elde edilen öznitelikler Destek Vektör Makinesi (DVM) ve k-En yakın komşu algoritması (k-NN) ile sınıflandırılmıştır. Bu çalışmada, yukarıda bahsedilen her iki yaklaşım kullanılarak DNA dizilerinden göğüs kanseri ve sağlıklı gen dizilimi gruplarının sınıflandırması için yeni bir yöntem önerilmektedir. Önerilen yöntem ile ulaşılan sınıflandırma doğruluğu %85.97’dir. Elde edilen sonuçlar, derin öğrenmenin genom analizinde genlerin sınıflandırılması, yeni genlerin bulunması gibi uygulamalarda etkili bir yöntem olabileceğini göstermektedir.	DNA, Genom analizi, Kanser, Evrişimsel sinir ağları, sınıflandırma
1057	Experimental comparison of different injection timings in an HCCI engine fueled with n-heptane	One of the most effective methodsto control the combustion phasing of a homogeneous charged compression ignition(HCCI) engine is injection timing. Injection timing affects the homogeneity ofthe mixture, start of combustion and heat release rate. In this study, theeffects of injection timing on in-cylinder pressure, heat release rate,pressure rise rate and combustion duration were investigated in early directinjection HCCI engine as experimentally. The experiments were performed at 6different injection timings ranging between 20 ?bTDC and 270 ?bTDC usingn-heptane as the fuel. Test results showed that maximum in-cylinder pressureincreased and start of combustion was advanced when the injection timing wasadvanced. Maximum in-cylinder pressures of 4.7 bar at 2 ?bTDC and 3.4 bar at -9?bTDC were obtained at injection timings of 270 ?bTDC and 20 ?bTDC,respectively. Moreover, single stage HCCI combustion was observed andcombustion duration increased when the fuel was injected towards to TDC. Anadvance in the injection timing resulted in an increase in maximum pressurerise rate (MPRR). MPRR of 1.1 bar/ºCA at 6 ºCA bTDC was obtained at aninjection timing of 180 ºCA bTDC. Therefore, combustion phasing in HCCI engineswas controlled by changing the injection timing and the knock limit was estimated.	HCCI, Combustion, Injection Timing, Direct Injection
1056	Experimental Investigation of Neutralized Waste Cooking Oil Biodiesel and Diesel Fuels in a Direct Injection Diesel Engine at Different Engine Loads	In this study, the effects of neutralizedwaste cooking oil biodiesel-diesel mixture(B30)and diesel fuels on combustion, performance and emission characteristics wereinvestigated and compared experimentally in a four stroke, single cylinderdirect injection diesel engine at different engine loads. For this reason thetest engine was operated with different engine loads including 3.75, 7.5,11.25, 15 and 18.75 Nm at 2200 rpm engine speed. The variations of in-cylinderpressure, heat release rate, cyclic variations, combustion duration and CO, CO2,NOx and soot emissions were determined. The test results showed thatin-cylinder pressure and heat release rate increased with B30 compared todiesel for all engine loads due to better oxidation reactions. CO and sootemissions reduced by about 57.9 % and25.5 % with biodiesel compared to diesel at 18.75 Nm. It was also found thathigher indicated mean effective pressure (imep) was obtained with B30 accordingto neat diesel. Besides, shorter combustion duration was determined with B30. Combustionand performance characteristics can be improved with biodiesel compared todiesel. As a result, neutralized waste cooking oil biodiesel-diesel fuelmixture (B30) could be easily used without engine modifications in dieselengine.	Biodiesel, Neutralized waste cooking oils, Transesterification, Optimization
409	Exponentiated Weibull-logistic distribution	In this paper, exponentiated Weibull-logistic distribution is introduced. The main functions of proposed distribution are derived and plotted for different parameter values. Besides, skewness and kurtosis measures of proposed distribution are presented. Then, by finding moment generating function, expected value and variance are derived. A simulation study is given for showing performance of exponentiated Weibull-logistic distribution by the maximum likelihood estimation approach. Finally, applications based on real datasets are presented and proved that, exponentiated Weibull-logistic distribution is better than existing distributions in literature.	Weibull-logistic distribution, Weibull-G family, Maximum likelihood estimation, Hazard function
171	F2 Bolgesinde Sonum Katsayilarinin Karesinin (F2) Buyuklugunun Dusuk Enlemlerdeki Davranisinin Incelenmesi	Bu makalede, iyonkürenin F2 bölgesinde bazı kritik yükseklikler (390, 410, 450, 500, 550 ve 600 km) ve düşük enlemler için iyonküre plazmasında meydana gelen (ordinari, ekstraordinari ve kutuplanmış) dalgaların sönüm katsayılarının karelerinin büyüklüleri teorik olarak hesaplanmıştır. Ordinari ve ekstraordinari dalganın sönüm katsayılarının büyüklüğünün kareleri kabul edilen şartlar için elektron yoğunluğunun enlemle değişimi ile benzerlik göstermekte, kutuplanmış dalga ise farklı bir davranış sergilemektedir. Bu durum kutuplanmış dalganın çarpıcı bir şekilde manyetik alana bağımlılığın bir sonucu olabilir. Bunun yanında kutuplanmış dalganın sönüm katsaysının karesinin diğerlerinden daha büyük olduğundan göz önünde bulundurulan şartlar için daha fazla sönüme uğradığı söylenebilir.	İyonküre, Sönüm Katsayıları, Ekvatoral Anomali
658	Farklı Atık Malzemeler ile Stabilize Edilmiş İnce Daneli Zeminin Mühendislik Özellikleri	Dünya nüfusundaki artış endüstriyel atık malzemelerin artmasına neden olmaktadır. Endüstriyel atıkların stabilizasyonda katkı malzemesi olarak kullanımı, atıkların çevre üzerindeki olumsuz etkilerini azaltmak için kullanılan bir çözümdür. Bu çalışmanın amacı, uçucu kül, silis dumanı, yüksek fırın cürufu ve cam tozu ile stabilize edilmiş ince daneli zeminin mühendislik özelliklerini belirlemektir. İnce daneli zemin, kuru ağırlığının %10, %20, %30, %40 ve %50 oranında atık malzeme kullanılarak stabilize edilmiştir. Deney sonuçlarına göre, yüksek fırın cürufunun plastisite indisinin azaltılması ve drenajsız kayma mukavemetinin artırılmasında en etkili atık olduğu belirlenmiştir. Ayrıca, artan silis dumanı oranı ve %20 atık oranından sonra yüksek fırın cürufu ile cam tozunun lineer rötreyi azalttığı tespit edilmiştir.	Zemin stabilizasyonu, Atık malzeme, İnce daneli zemin, Mühendislik özellikler
927	Farklı Bağlantı Şekillerinin Panel Radyatörlerin Verimleri Üzerine Etkisinin İncelenmesi	Bina ısıtma sistemlerinin, gerek konfor standartlarının oluşturulması gerekse insanoğlunun sağlıklı yaşam ortamlarında yaşayabilmeleri için uygulanması günümüzde kaçınılmazdır. Bir binanın ısıtma ihtiyacı yaygın olarak fosil yakıtlar kullanılarak ısıtılan suyun mahal içerisine yerleştirilen radyatörlerde dolaştırılması ile çözümlenmektedir. Mühendisler ısıtılacak mahaller için radyatör boyutlarını ve boru çaplarını projelendirirken radyatörlere yapılacak bağlantı şekilleri üzerine bir belirleme yapmamaktadırlar. Bu durumda sistemi oluşturan kişilerin tercihleri veya tecrübeleri ile rastgele bağlantılar uygulanmaktadır. Enerjinin etkin ve verimli kullanılması açısından doğru projelendirme ve verimin artırılması günümüz dünyasında oldukça önemlidir. Bu nedenle bir mahal içerisine yerleştirilen bir radyatörün doğru olarak boyutlandırılması veya radyatöre doğru boru çapı ile suyun taşınması kadar suyun giriş ve çıkış yönünün de etkisi önemlidir. Bu çalışmada farklı boylarda modellenen panel radyatörler için 3 farklı bağlantı şeklinin etkisi hesaplamalı akışkanlar dinamiği (CFD) metodu kullanılarak incelenmiştir. Çalışmada radyatör boyunun artması ile panel veriminin bağlantı şekillerine göre azaldığı ve bağlantı şekillerinin verim üzerindeki etkisi gösterilmiştir.	Panel Radyatör, Bağlantı Şekilleri, Verim
968	Farklı Çaplara Sahip Dairesel Borularda Grafen Oksit (GO)-Saf Su Nanoakışkanı Kullanımının Isı Transferi Artışı Üzerindeki Etkisinin Deneysel Olarak İncelenmesi	Bu çalışmada, %0,01 hacimsel konsantrasyonlu grafen oksit (GO)-saf su nanoakışkanının taşınım ısı transferi ve basınç düşüşü artışı iç çapları 12 mm ve 16 mm olan, 1830 mm uzunluğa sahip sabit duvar ısı akılı dairesel bakır düz borularda deneysel olarak incelenmiştir. Ayrıca, çalışmada sayısal hesaplamalar tek fazlı akışkan kabulüyle Navier-Stokes ve enerji denkleminin sonlu hacimler yöntemi olan ANSYS-FLUENT programı kullanılarak çözülmesiyle üç boyutlu ve zamandan bağımsız olarak yapılmıştır. Hacimsel debinin, ısı akısının ve boru çapının GO-saf su nanoakışkanının taşınım ısı transfer katsayısı ve basınç düşüşü üzerindeki etkileri deneysel olarak araştırılmış ve saf su için elde edilen ısı taşınım katsayısı değerleri ilgili bağıntılardan elde edilen sonuçlarla karşılaştırılmıştır. Sonuçlar, farklı çaplı borular için farklı debi ve ısı akısı değerlerinde ısı taşınım katsayısı ve Nusselt sayısı değerlerinin değişimleri olarak sunulmuş ve ayrıca boruların duvar yüzey sıcaklık ve ısı taşınım katsayısı değerlerinin değişimleri sayısal ve deneysel karşılaştırmalı olarak incelenmiştir. Elde edilen sonuçlar, nanoakışkanın h ve Nu sayısı değerlerinin hacimsel debi ve ısı akısındaki artışla arttığını ve en yüksek artış değerlerine 16 mm iç çaplı boruda ulaşıldığını göstermektedir. 16 mm iç çaplı boru için GO-saf su nanoakışkanının ortalama ısı taşınım katsayısı artış değeri 1,5 L/dak.’ lık debi (Re=1981) ve 3043,94 W/m2‘ lik (350 W) ısı akısı değerinde %34,88 olmaktadır.	Nanoakışkan, grafen oksit, taşınım ısı transfer katsayısı, basınç düşüşü
703	Farklı Evrişimsel Sinir Ağı Mimarilerinin Yüz İfade Analizi Alanındaki Başarımlarının İncelenmesi	Evrişimsel Sinir ağları (ESA), son yıllarda birçok çalışma tarafından özellik çıkarıcı olarak sıklıkla kullanılmaktadır. El ile çıkarılan farklı özellik çıkarma algoritmalarının aksine, etkileşim gerektirmeden otomatik olarak özellik çıkaran ESA’ların yardımıyla, birçok problem ve çalışma alanındaki başarımlar daha ileriye taşınmıştır. Bu çalışmada, farklı mimari özelliklere sahip olan ESA’ların yüz ifade analizi üzerindeki başarımları incelenmiştir. Öncelikle farklı ESA mimarileri tanıtılmış ve bu mimarilerin birbirlerinden farklılaştıkları kısımlar açıklanmıştır. FER2013 veri seti kullanılarak bütün ağ mimarileri üzerinde gerçekleştirilen eğitim ve doğrulama işlemleri sonucunda her bir mimariye ait başarım ve kayıp grafikleri sunulmuştur. Son olarak farklı mimarilerin yüz ifade analizi üzerindeki başarımlarının sebepleri tartışılmış ve gelecek çalışmalar için önerilerde bulunulmuştur.	yüz ifade analizi, evrişimsel sinir ağları
827	Farklı Hammaddeden Örme Çoraplar Üzerine Deneysel Bir Çalışma	Temel giyim ihtiyaç maddelerinden biri olan çorap, yalnızca bir örtme malzemesi olmayıp insan sağlığı açısından da son derece önemli bir giysidir. Çoraplarda kullanım performansı açısından bakıldığında hammadde önemli bir kriterdir. Bu kapsamda bu çalışmada polyamid, bambu, modal ve pamuk içeren çorapların hava geçirgenliği, boncuklanma ve aşınma gibi özellikleri deneysel olarak değerlendirilmiş ve hammadde türüne bağlı olarak çalışmada elde edilen sonuçlar yorumlanmıştır.	Örme çorap, Boncuklanma, Aşınma, Hava geçirgenliği
836	Farklı İklim Bölgelerindeki Seralarda Evaporatif Soğutma Olanaklarının Belirlenmesi	Seralarda yetiştirilen bitkiler 17-27 °C’ye adapte olmuşlardır. Günlük ortalama sıcaklığın 22 °C’nin üstüne yükselmesi durumunda seralarda soğutma önlemlerinin alınması zorunludur. Seralarda yapılan evaporatif soğutmanın etkinliği dış iklim koşullarına ve sistemin randımanına bağlı olarak değişmektedir. Seralarda yapılan evaporatif soğutma duyulur ısının gizli ısıya transferi ile havanın soğutulması esasına dayanır. Havaya eklenen su, havanın tüm fiziksel özelliklerinin değişmesine neden olmaktadır. Oluşan havanın yeni özellikleri psikrometrik eşitliklerden gidilerek belirlenmelidir. Yapılan bu çalışmada Türkiye’de seracılığın yoğun olarak yapıldığı farklı iklim bölgelerindeki yüksek teknolojiye sahip seralarda yapılacak evaporatif soğutma ile bölge iklimine ve kullanılan pedlerin randımanlarına bağlı olarak ulaşılabilen sıcaklık değerleri teorik olarak hesaplanmıştır. Elde edilen sonuçlardan Adana iklim koşullarında %90 ped randımanında bile serada sıcaklığın 27 °C’ye çekilemediği, Mersin’de %90, Şanlıurfa’da %70 ped randımanının yeterli olabileceği, Afyonkarahisar koşullarında evaporatif soğutma yerine, serada öğlen saatlerinde çok kısa aralıklarla suyun yüksek basınçla püskürtülmesi ile sıcaklığın bitkilerin arzuladıkları değerlerde tutulabileceği belirlenmiştir.	Sera soğutma, Evaporatif soğutma, Gölgeleme, Soğutma etkinliği
939	Farklı Kalınlıkta UYPB Laminelerin Eğilme Kapasitesine Katkısının İncelenmesi	Çalışmada, ultra yüksek performanslı beton (UYPB) plakalarla güçlendirilmiş eğilme dayanımı yetersiz betonarme kirişlerin davranışı deneysel olarak incelenmiştir. Güçlendirme amacıyla kullanılacak plakaların imalatı için %3 fiber hacmine sahip UYPB kullanılmıştır. Bir tanesi kontrol numunesi olmak üzere, kalınlık değişiminin eğilme davranışı üzerindeki etkilerini gözlemlemek amacıyla 3 farklı kalınlıkta UYPB plaka üretilmiş (30 mm, 50 mm ve 70 mm) ve plakalar betonarme kirişlere uygulanmıştır. Kirişler, dört noktalı eğilme yükleri altında test edilmiştir. UYPB plaka ile güçlendirilmiş numunelerde yük taşıma kapasitesinde %20 ila %58 arasında değişen oranlarda artış elde edilmiştir.	Ultra Yüksek Performanslı Beton, Betonarme Kiriş, Güçlendirilmiş Kirişte Eğilme Davranışı
581	Farklı Katkılarla Hazırlanan Asfalt Karışımların Sünme Performanslarının İncelenmesi	Bitümlü sıcak karışım üretiminde uygulamaya konulan bilimsel gelişmelerden biri de ılık karışım asfalt teknolojisidir. Ilık karışım asfalt teknolojisi ile daha düşük sıcaklıklarda bitümlü sıcak karışım üretimi mümkün olmaktadır. Bu çalışmada, Pawma-1 (%0.35) ve Leadcap (%1.5) ile Stiren-Butadien-Stiren (SBS) (%2) asfalt katkı maddeleri kullanılarak bitümlü karışım numuneleri hazırlanmış ve bu katkı maddelerinin karışımların sünme performansına olan etkileri incelenmiştir. Bununla birlikte, sönmüş kirecin ılık karışım asfaltlarda filler olarak kullanımının bitümlü karışımların sünme performansına etkileri de incelenmiştir. Çalışmada TÜPRAŞ rafinerisinden temin edilen bitüm (B50/70) ve agrega olarak Elazığ Hankendi bölgesinden temin edilen kalker türü kırmataş malzeme kullanılmıştır. Modifiye bağlayıcılar hazırlandıktan sonra Marshall yöntemine göre optimum bitüm oranları belirlenerek karışım numuneleri hazırlanmıştır. Karışım numunelerinin yarısında filler yerine %2 oranında sönmüş kireç kullanılmıştır. Ilık karışımlarda, agrega ve bağlayıcı malzeme sıcak karışım asfaltlara oranla daha düşük sıcaklıklarda karıştırılıp sıkıştırılmıştır. Optimum bitüm içeriklerinde hazırlanan bitümlü karışım numuneleri üzerinde 40°C sıcaklıkta ve 500 kPa gerilme seviyesinde dinamik sünme deneyleri uygulanmıştır. Elde edilen sonuçlardan sönmüş kireç katkısının bütün karışımların sünme performansını arttırdığı görülmüştür. Leadcap modifiyeli karışımların sünme performanslarının, kontrol numunelerine göre küçük bir oranda azaldığı, Pawma-1 modifiyeli karışımların ise sünme performanslarının kontrol numunelerine oldukça yakın olduğu görülmüştür. SBS modifiyeli karışımların sünme performanslarının, tüm diğer karışımlardan yüksek olduğu tespit edilmiştir.	Ilık karışım asfalt, Sünme, Stiren-Butadien-Stiren, Leadcap, Pawma-1
899	FARKLI KIRILMA TEST PROTOKOLLERİNİN KAMARALI BİLYALI DEĞİRMEN MODELLEMESİNDE KULLANIMI	Öğütme devrelerinin modellenmesi, devre tasarımı ve optimizasyonu açısından önem taşımaktadır. Doğru ve güvenilir modeller için malzemenin kırılma dağılımı fonksiyonunun tayin edilmesi önem arz etmektedir. Çalışmada, her bir kamara için ayrı kırılma testlerinin kullanıldığı model yapısı üzerine odaklanılmıştır. Çalışma kapsamında, 2 kamaralı bilyalı değirmen içeren çimento öğütme devresi etrafında ve değirmen içinde örnekleme çalışmaları yürütülmüş ve alınan numunelerin tane boyu dağılımları belirlenmiştir. Sonrasında madde denkliği çalışmaları yürütülmüştür. Değirmenin ilk kamarası için tek tane ağırlık düşürme testleri, ikinci kamarası için ise Hardgrove kırma testleri yürütülmüş ve tane boyuna bağlı kırılma dağılım fonksiyonları hesaplanmıştır. Çalışma Hardgrove tekniğinin bilyalı değirmen modelindeki ilk uygulamasıdır. Kamaralar ayrı olarak mükemmel karışım modeli kullanılarak modellenmiştir. Simülasyon sonuçları ürün tahminlerinin 1. kamarada tutarlı olduğu ve 2. kamarada ise Hardgrove testinin tek tane testine göre daha olumlu sonuçlar verdiğini göstermiştir.	Öğütme, Kırılma, Modelleme, Hardgrove, Ağırlık düşürme
375	Farklı Kültürlere Ait Farklı Türdeki Müziklerden Duygu Tanıma	Bu çalışmada, klasik makine öğrenme yöntemleri farklı kültürlere ait farklı türdeki müziklerden oluşmuş veri tabanları üzerinde duygu tanıması yapmak için kullanılmışlardır. Bu veri tabanlarında bulunan müziklerden öznitelik çıkarmak için çalışmalarda yaygın olarak kullanılan araçlar tercih edilmiştir. Çıkarılan bütün özniteliklere korelasyon tabanlı öznitelik seçme yöntemi uygulanmıştır. Makine öğrenmesi yöntemleri olarak Bayes Ağları, Sıralı Minimal Optimizasyon, Lojistik Regresyon ve Karar Ağaçları kullanılmıştır. Öznitelik seçim işlemi sonrasında kalan özniteliklere Bayes Ağları yöntemi uygulandığında, Türkçe Duygusal Müzik Veri Tabanı için %94,35, Bi-Modal Veri Tabanı için %79,62 ve Soundtrack Veri Tabanı için ise %75,45 tanıma oranı elde edilmiş ve karşılaştırılan sınıflandırıcılardan daha iyi sonuç alınmıştır. Daha sonra, araçlardan çıkarılan öznitelikler bir araya getirilmiş ve yine seçim işlemi yapılmıştır. Bu işlemden sonra ise, sırasıyla bu veritabanları için %95,96, %80,24 ve %82,72 tanıma oranları elde edilmiştir.	Müzik, Duygu tanıma, Makine öğrenmesi
700	Farklı Kür Koşullarının Reaktif Pudra Betonların Mekanik Özellikleri Üzerine Etkisi	Bu çalışmada reaktif pudra betonlarında (RPB) otoklav yöntemine alternatif olarak sıcak suyla kür yönteminin geliştirilmesi ve bu kür yönteminin RPB betonun mekanik özellikleri üzerindeki etkisi incelenmiştir. Bu nedenle çalışmamızda otoklav ile birlikte farklı sıcaklıklarda yani 50, 70, 90 °C derece sıcaklıklarda su kürü de uygulanmıştır. 90°C sıcaklıkta su ile kürü yapılan lifli ve lifsiz numuneler için elde edilen basınç mukavemetleri sırası ile 153.18 ve 134.01 MPa olmuştur. Bu değerler otoklav kürü koşullarında elde edilen basınç mukavemetleri ile kıyaslanırlarsa oranları sırası ile 0.917 ve 0.912 olmuştur. Oranın bu kadar yüksek olması ve kür aşamasındaki maliyeti düşürdüğü de göz önünde bulundurulursa yüksek sıcaklıktaki su kürü yönteminin, otoklav kür yöntemine alternatif olarak kullanılabileceği anlaşılmaktadır.	RPB, Basınç Mukavemeti, Sürdürülebilir Beton
558	Farklı Nemde Kurutma Havası Kullanılarak Kurutulan Yerfıstığının Kuruma Kinetiklerinin Deneysel Olarak Belirlenmesi	Ürünlerin kurutularak saklanması eski çağlardan beri yaygın olarak kullanılan bir yöntemdir. Gıda kurutma işleminde temel amaç ürünün içerisinde bulunan suyun üründen uzaklaştırılmasıdır. Bu sayede ürün içerisindeki mikroorganizmaların gelişmesini durdurulacak ve ürünlerin raf ömrü uzatılacaktır. Bu çalışmada Osmaniye’de üretimi ve hasadı yapılan yerfıstığı ürününün kurutulması, kurutma havasının farklı mutlak nem değerleri için incelenmiştir. Yerfıstığının kuruma davranışı, tasarlanarak imal edilen deney düzeneği kullanılarak deneysel olarak belirlenmiştir. Çalışmada ayrıca deneysel olarak elde edilen alınabilir nem oranı değeri 22 farklı ince tabaka kurutma modeline fit edilmiştir. Çalışma sonucunda aynı sıcaklıkta kurutma havası için, kurutma havası nem değerinin düşmesi ile difüzyon katsayısının ve kuruma hızının arttığı gözlemlenmiştir. Hii ve arkadaşları tarafından geliştirilen ince tabaka kuruma modeli, deneysel olarak elde edilen alınabilir nem oranı değerine en iyi yakınsayan model olarak belirlenmiştir.	Yer fıstığı, Kurutma, Kuruma kinetikleri, Alınabilir nem oranı, Matematiksel model
173	Farklı Parametreler Işığında Fiber Epoksi Tabakalı Kompozitlerin Mukavemet Özelliklerinin Deneysel Olarak Değerlendirilmesi	Mühendislik yapılarında fiber/epoksi kompozitler dayanıklılık ve hafifliği nedeniyle yaygınca kullanılmaktadır. Tasarımcılar açısından kompozit malzemenin seçimi için fiber tipi, katman sayısı, yüklemeye maruz kalacağı açı, yükleme hızı gibi çeşitli durumlarda malzemenin mukavemetinin nasıl değiştiği önemlidir. Bu çalışmada bu parametreler ışığında tam faktöriyel bir deney tasarımı kurulmuş ve parametrelerin birbirleri üzerindeki çapraz etkileri gerilme, gerinim ve emilen edilen enerji açısından değerlendirilerek tasarımcılar için kullanışlı sonuçlar ve gözlemler elde edilmiştir.	Fiber/epoksi, kompozit malzeme, malzeme mukavemeti, deneysel çalışma, experimental study
112	Farklı tasarım spektrumlarına göre ölçeklenmiş deprem kayıtları etkisindeki TSD sistemlerin yapısal tepkilerinin ve giren enerjilerinin değerlendirilmesi	Enerji tabanlı sismik tasarım yaklaşımında, yapılara enerji girişi olarak deprem yer hareketi dikkate alınmaktadır. Deprem sırasında sisteme giren enerji, yapı sisteminde oluşan kinetik enerji, sönümleme enerjisi, elastik şekil değiştirme enerjisi ve histeretik enerji bileşenlerinin toplamına eşittir. Bu yüzden sisteme giren enerjinin miktarının ve ne şekilde tüketildiğinin bilinmesi önemlidir. Bu çalışmada, Elazığ il merkezinde bulunduğu varsayılan ve TBDY (2018) standartlarına göre tasarlanan tek serbestlik dereceli (TSD) yapı sistemlerinin DBYYHY (2007) ve TBDY (2018) tasarım spektrumlarına göre ölçeklenmiş deprem ivme kayıtları altındaki davranışları değerlendirilmiştir. Bu amaçla üç farklı deprem ivme kaydı seçilmiştir. Bu ivme kayıtları, yapıların bulunduğu bölge dikkate alınarak, her iki yönetmeliğin dört zemin sınıfı için oluşturulan tasarım spektrumlarına göre ayrı ayrı ölçeklendirilerek kullanılmıştır. Yapı elemanlarının doğrusal olmayan davranışı için iki-doğrulu model dikkate alınmıştır. TSD modellerin hareket denklemleri Newmark ortalama ivme yöntemi kullanılarak zaman tanım alanında çözülmüştür. Her bir yapı modelinin yer değiştirmeleri belirlendikten sonra hareket denklemi üzerine klasik iş-enerji formülü uygulanarak, deprem etkisiyle sisteme giren enerji elde edilmiştir. Yapısal sistemler için yer değiştirmeler, kesme kuvvetleri ve enerji girdileri değerlendirilmiştir.	Enerji Esaslı Tasarım, TBDY (2018), DBYBHY (2007), Giren Enerji, TSD Sistemler
734	Farklı Tasarlanmış İki Sismik Yalıtımlı Binanın Karşılaştırılması	Sismik yalıtım binalarda yüksek sismik performans elde etmek amacıyla uygulanmaktadır. Son yıllarda yalıtım üstyapı davranışının tabana ankastre binalardan daha fazla deprem yükü azaltma faktörüne karşı hassas olduğu gösterilmektedir. Bu nedenle, ASCE 7-16 üstyapıların, tasarım deprem (DBE) düzeyi spektral ivme taleplerinden 1.5 kat daha büyük olan, maksimum deprem (MCE) düzeyi spektral ivme talepleri ile tasarlanmasını öngörmektedir. Ancak Türkiye Bina Deprem Yönetmeliği (TBDY) sismik tehlike haritasına göre, bir çok aktif sismik bölgede, MCE düzeyi spektral ivme talepleri DBE düzeyi taleplerin 1.5 katından daha büyüktür. Bu durumda üstyapının tasarımı önem kazanmaktadır. Bu çalışmada sismik taban yalıtımlı iki model DBE ve MCE düzeylerinde tasarlanmakta ve yönetmeliklerin öngördüğü performans seviyelerine bağlı göreli kat ötelenmeleri statik-itme analizi ile karşılaştırılmaktadır. Ayrıca FEMA P695 uzak mesafe yer hareketleri kullanılarak artımsal dinamik analizler yapılmaktadır. MCE düzeyini aşan olağandışı deprem düzeylerinde, iki modelin göreli kat ötelenmeleri, kiriş ve kolon plastik mafsal dönmeleri arasında önemli farklılıklar elde edilmektedir. Yüksek üstyapı dayanımının yalıtım elemanları deplasman talebini artırdığı görülmektedir.	Sismik yalıtım, statik-itme analizi, artımsal dinamik analiz
741	Farklı Test Parametreleri için Agrega Tipinin Los Angeles Aşınma Kaybı Üzerine Etkisi	"Betonda hacim olarak en fazla agrega bulunduğundan, agreganın özellikleri beton kalitesini ve dayanımını doğrudan etkilemektedir. Bu çalışmada Elazığ ili çevresinde kolay ve düşük maliyetle elde edilebilen, farklı tip agregalar test edilmiştir. Agregaların aşınma özelliği Los Angeles aşınma testi kullanılarak belirlenmiştir. Bu testin en önemli parametreleri devir sayısı, bilye sayısı ve toplam bilye ağırlığıdır. Bu çalışmanın amacı, bu test parametreleri ile agregaların aşınma kaybı üzerindeki etkisinin belirlenmesidir. Bu amaçla 3 farklı agrega tipi için toplam bilye ağırlıkları aynı olmak üzere 12, 48 ve 96 adet bilye ve 500, 1000, 1500 ve 2000 devir/dakika farklı devir sayıları kullanılarak, Los Angeles aşınma deneyleri gerçekleştirilmiştir. Deneyler sonucunda; bilye sayısı ve devir sayısı arttıkça agrega aşınma kaybının arttığı ancak toplam bilye ağırlığı sabit kalıp, bilye sayısı artırıldığında agregaların aşınma kayıplarının azaldığı gözlenmiştir. Deneyler tamamlandıktan sonra aşınma testi parametreleri ve agregaların fiziksel özellikleri Tepki Yüzey Metodu kullanılarak istatistik olarak analiz edilmiştir. Analiz sonucunda, Los Angeles aşınma kaybı değeri ile bilye sayısı, devir sayısı, agreganın yoğunluğu ve su emme oranı arasında önemli bir ilişki olduğu tespit edilmiştir. Bu ilişkiyi ifade eden bir yöntem geliştirilmiştir. Geliştirilen bu yöntem ile farklı test parametreleri için aşınma değerlerinin; yaklaşık, pratik ve hızlı bir şekilde tahmin edilebileceği sonucuna varılmıştır."	Los Angeles aşınma testi, demir bilye sayısı, tamburun devir sayısı, beton agregaları, Yüzey Tepki Metodu
973	Faster R-CNN Kullanarak Elmalarda Çürük Tespiti	Bu çalışmada, elmalardan alınan görüntüler üzerinde evrişimsel sinir ağı yöntemlerinden olan Faster R-CNN kullanılarak elmaların çürük ve sağlam olarak sınıflandırılması amaçlanmaktadır. Önerilen modelde işlem adımları sırasıyla görüntü alma-önişleme, çürük bölgelerin tespit edilmesi ve elmaların sınıflandırması şeklindedir. Görüntü alma-önişleme aşamasında, tasarlanan bir görüntü alma platformu içerisinde bulunan NIR kamera kullanılmıştır. Çalışmada 100’ü çürük ve 100’ü sağlam olan toplam 200 adet elmanın her birinin 6 farklı açısından toplam 1200 adet görüntü elde edilmiştir. Önişleme aşamasında, bu görüntülere sırasıyla uyarlamalı histogram eşitleme, kenar bulma, morfolojik işlemler uygulanmıştır. Önişlem uygulanarak görünürlüğü iyileştirilen yeni görüntüler kullanılarak eğitilen Faster R-CNN modeli ile çürük bölgeler tespit edilmiştir. Sınıflandırma aşamasında, çürük ve sağlam elmaların tespit edilmesinde %84,95 doğru sınıflandırma oranına ulaşılmıştır. Sonuç olarak, önerilen modelin meyve suyu gıda sanayisinde çürük ve sağlam elmaların otomatik olarak tespit edilmesinde kullanılabileceği düşünülmektedir.	Çürük elma tespiti, görüntü işleme, sınıflandırma, evrişimsel sinir ağı, Faster R-CNN
859	Fatsa-Aybastı Karayolu Şev Hareketlerinin İnklinometre Ölçümleriyle İncelenmesi	"Bu makaale çalışmada heyelan bölgelerindeki şevhareketleri incelenmiştir. şev hareketlerinin izlenmesinde hassas ölçüm olanağısağlayan inklinometre aleti kullanılmıştır. Uygulama sahası olarak Ordu ilindebulunan Fatsa-Aybastı karayolu seçilmiştir. Uygulama sahası olarak bu alanınseçilme nedeni daha önce bu bölgelerde meydana gelen heyelanlardır. Çalışmakapsamında; araştırma yapılan bölgelerde meydana gelmiş heyelanları araştırmakiçin inklinometre ölçümleri yapılmıştır. Çalışma neticesinde elde edilensonuçlar incelenmiştir. Ölçüm ve incelemeler sonucunda; kuyularda ve zeminlerdeoluşan hareketler değerlendirilmiştir."	İnklinometre, Şev ölçüm, Heyelan
124	Faz Değiştiren Malzemelerin Bina Kabuğunda Kullanımı	"Günümüzde binalarda, bina kabuğunun ısıl kütlesini artırarak enerji tasarrufu sağlayan ve enerjiyi ısıl kütlede gizli ısı olarak depolayan faz değiştiren malzemelerin (FDM) kullanımı gittikçe yaygınlaşmaktadır. Ancak bu malzemelerin özellikle bina kabuğunda kullanımı ile ilgili literatürde mevcut olan teorik, uygulama ve deneysel çalışma sayısı yeterli değildir ve bu konu ile ilgili bilgi eksikliği yapılan çalışmaların sonuçlarını etkilemektedir. Bu çalışma ile bina kabuğunda kullanılmaya yeni başlanmış olan faz değiştiren malzemelerin son yıllarda yapılmış olan tez, makale, kitap ve araştırma projeleri üzerinden farklı kategorilerde incelenmesi ve yapılan incelemeler sonucunda FDM ile ilgili literatür özetinin okuyucuya sunularak bu konudaki gündeme ışık tutulması hedeflenmektedir. Bu hedefler doğrultusunda son yıllarda yapılmış olan yaklaşık 50 bilimsel çalışma; FDM’nin kullanıldığı bina kabuklarının farklı iklim bölgelerinde kullanımı, FDM' nin kullanıldığı yapı elemanı, kullanılan FDM çeşitleri, FDM ile birleştirme teknikleri, çalışma tipi ve kullanılan simülasyon programı başlıkları altında değerlendirilerek tablolar ve görsellerle ifade edilmiştir. Farklı tipteki FDM' lerin ısıl performans özellikleri, avantaj- dezavantajları ve uygulama yöntemleri karşılaştırılarak gerekli önerilerde bulunulmuş ve bu konuda çalışacak olan araştırmacıların izlemesi gereken süreç bir diyagram üzerinde gösterilmiştir. Çalışma sonucunda, FDM’ler üzerine yapılmış birçok çalışma olmasına rağmen bu konudaki mühendislik bilgisinin yetersiz olduğu, deneysel çalışma sayısısın artırılması gerekliliği saptanmış ve en önemlisi FDM’lerin her iklim koşulunda bina kabuğunda kullanıma uygun, düşük maliyetli ve sürdürülebilir bir malzeme olarak geliştirilmesinin büyük önem arz ettiği belirtilmiştir."	faz değiştiren malzemeler, bina kabuğu, trombe duvar, parafin, yağ asidi
1046	FENOLİK BİLEŞİKLERİN ENKAPSÜLASYONU	"Enkapsülasyon teknolojisi günümüzde hem akademik hem endüstriyel alanda çokça başvurulan bir yöntemdir. Aktif maddenin kararlılığının korunması, etkinliğinin arttırılması, dış etkilerden korunması ve yavaş salımı için kullanılan enkapsülasyon işlemi aktif bir maddenin başka bir maddeyle kaplanması yada hapsedilmesiyle oluşan sistemlerdir. Boyutlarına göre nano ve mikro olarak ikiye ayrılır. Enkapsülasyon işleminin uygulandığı birçok teknik mevcuttur. Bunlardan bazıları; püskürterek kurutma, püskürterek soğutma, ekstraksiyon, koaservasyon, liyofilizasyon ve emülsifikasyondur. Bu tekniklerden uygun olan tercih edilirken, uygulanacak proses, çekirdeği oluşturan aktif maddenin yapısı, mikro veya nanokapsül için uygulanması, elde edilmesi istenen parçacık boyutu, çekirdek ve çekirdeği kaplayan duvarın fiziksel ve kimyasal özellikleri, serbest salım mekanizması, üretim ölçeği ve maliyet gibi faktörler göz önünde bulundurulur. Çeşitli yöntemlerle elde edilen nano/mikro boyutlu kürelerin boyut ve yüzey analizlerinin yapılması, hedeflenen ürüne ulaşması konusunda yol göstericidir. Fenoller bitkiler tarafından salgılanan canlılar için birçok açıdan yararlı olan hidroksil grubuna sahip benzen halkalarıdır. Eczacılık, tıp, kimya alanlarında ve endüstride sıkça kullanılan bir aktif bileşendir. Isı, ışık, oksijen, vücutta kalma süresi, vücut içindeki diğer besin maddeleri fenollerin etkinliğini azalttığı için literatürde fenollerin enkapsülasyonu çalışmalarına sıkça rastlanılmaktadır"	Fenolik bileşikler, Enkapsülasyon, Mikrokapsülasyon, Nano-enkapsülasyon
642	Fıstık Kabuğu Üzerinde Sulu Çözeltilerden Adsorpsiyon İle Kongo Kırmızının Uzaklaştırılması	Congo red is one of the anionic diazo dyes and is widely used in the dying process for many industries. Industries such as textile, leather, paper, rubber, plastics and cosmetics are used the congo red dye. In this study, removal of congo red from aqueous solutions by adsorption on peanut hull was explored. The effects of several parameters like contact time, initial concentration, adsorbent amount, particle size and temperature were researched. A kinetic study was also performed. Adsorption rate increases up to 60mg/L initial concentration and then decreases. 60mg/L may be considered as an optimum initial concentration in the initial concentration range studied. The removal of congo red increases with increasing absorbent amount. The removal of congo red decreases with increasing adsorbent particle size and temperature as well. The adsorption equilibriums were reached at about 60min. Adsorption kinetics of congo red on the peanut hull followed by pseudo second - order kinetic model.	Adsorpsiyon, Kinetik, Kongo kırmızı, Fıstık kabuğu
1059	FİBER TAKVİYELİ PİEZOELEKTRİK KOMPOZİTLERİN ELEKRO-TERMOELASTİK ANALİZİ İÇİN MATEMATİKSEL BİR MODEL	Bu çalışma, fiber takviyeli ve piezoelektrik özelliğe sahip bir kompozit malzemenin lineer elektro-termoelastik analizi için bünye denklemlerinin geliştirilmesini amaçlamaktadır. Fiber takviyeli kompozit ortamın anizotropik bir yapıda olduğu varsayılmış ve piezoelektrik özelliğinden dolayı sıkışabilir olduğu kabul edilmiştir. Bunun yanında fiber ailesinin uzamaz olduğu farzedilmiştir. Ayrıca kompozit malzeme fiber boyunca yön değişimine duyarsız kalacağından, matematiksel olarak fiber vektörünün B??B değişiminden etkilenmeyeceği için fiber vektörünün bileşenlerinin dış çarpımı olan simetrik bir tansör tanımlanmıştır. Bu çalışmanın temelini elektrotermomekanik denge denklemleri, fiber deformasyon geometrisi ve kinematiği ile ilgili denklemler oluşturmaktadır. Bünye aksiyomlarının kullanılması sonucunda gerilme potansiyelinin Green deformasyon tansörüne, fiber-dağılım tansörüne, elektrik alanı vektörüne ve mutlak sıcaklığa bağlı olduğu, ısı vektörü fonksiyonunun ise bu büyüklükler ile birlikte sıcaklık alanının gradyanına bağlı olduğu görülmüştür. Kompozit ortamın anizotropik yapıda olmasından dolayı, gerilme potansiyeli ve ısı vektörü fonksiyonları yaklaşık teorilerden bulunmuş, etkileşimlerin tümü lineer kabul edilerek seri açılımı yapılmıştır. Uzaysal koordinatlarda elde edilen simetrik gerilmenin, polarizasyonun ve ısı akısı vektörünün lineer bünye denklemlerinin ve denge denklemlerinde yer alan ifadelerin denge denklemlerinde yerlerine yazılması sonucunda alan denklemleri bulunmuştur.	Denge denklemleri, Alan denklemleri, Fiber dağılım tansörü, Gerilme, Polarizasyon, Isı akısı, Termoelastisite, Anizotropi, Piezoelektrik
119	Fiber Takviyeli Yapıştırıcıların Kullanıldığı Tek Tesirli Yapışma Bağlantılarında Hasar Analizi	"Bu çalışmada; tek yön cam fiberlerle takviye edilmiş yapıştırıcılar kullanılarak üretilmiş tek tesirli yapışma bağlantılarının hasar davranışları deneysel yöntemlerle araştırılmıştır. Kompozit levhaların tek tesirli bağlantılar ile birleştirilmesinde epoksi yapıştırıcı emdirilmiş fiberler kullanılmıştır. İki kompozit levha arasına yapıştırıcı emdirilmiş fiber tabakaları kullanılarak bağlantının güçlendirilmesi amaçlanmıştır. Takviye edilmiş yapıştırıcılar ile elde edilen bağlantıların hasar yükleri, takviye edilmemiş yapıştırıcı ile birleştirilmiş bağlantıların hasar yükleri ile karşılaştırılmıştır. Ayrıca fiber takviye açısının etkisini araştırmak için 0o, 15o 30o ve 45o fiber takviye açıları kullanılmıştır. Deneysel çalışma sonucunda yapıştırıcıların takviye edilmesinin hasar yüklerini %7 ‘ye varan oranlarda arttırabildiği belirlenmiştir."	Tek tesirli yapışma bağlantıları, kompozit levhalar, yapıştırıcıların güçlendirilmesi
579	Filtre malzemesi için çok türlü taşımacılık rotalarının performans indeksi ile vaka analizi: Hatay-Trabzon	Çalışmadaunimodal ve multimodal taşımacılık rotaları karşılaştırılmaktadır. Rotaoptimizasyonunda, ulaşım coğrafyasının etkisi oldukça önemlidir. Bu çalışmadaTürkiye’de güneyden kuzeye rota seçimi farklı güzergâh seçim kriterlerine bağlıolarak ele alınmaktadır. Bu amaçla Hatay’dan Trabzon’a taşınan filtre yükü içinvaka çalışması yapılmaktadır. Bunun için öncelikle olası iki unimodal ve üçmultimodal güzergâh rotası oluşturulmaktadır. Rotalar, yakıt tüketimi, maliyet,taşıma süresi, karbondioksit salınımı gibi performans kriterlerine bağlı olarakanaliz edilmektedir. Performans indeksi değerlerine göre rotalarkarşılaştırıldığında, performansı en yüksek rota %91,16-73,35 performansaralığı ile multimodal 1 güzergâhı çıkmaktadır. Unimodal taşımacılığınyapılamadığı iki nokta arasında multimodal taşımacılık ile ulaşım türlerininpozitif yanları ortaya çıkarılarak negatif durumlar ortadan kaldırılabilir.Hatay ve Trabzon arasında unimodal demiryolu taşımacılığının yapılamamasındankaynaklı olarak demiryolu taşımacılığının pozitif yanları ancak multimodaltaşımacılık kullanılarak rotalara yansıtılabilmektedir.	Multimodal taşımacılık, Rota optimizasyonu, Unimodal taşımacılık, Yük taşımacılığı
1002	Flow Measurements in Rough Free Overall	"In this paper, the relation between the brink and critical depth is studied experimentally and theoretically to predicted theoretical discharge equation using in rough free overfall. Three different; bed rough materials, sizes and distributions were used and tested experimentally to developed the discharge relationship. An equation is proposed to determine the flow rate using brink depth for a channel of known roughness, Froude number and normal depth. The equation shows that (95) % of the estimated discharge within (4) % error of the experimental data. The magnitude of the ratio (yb/yc) dependent of both the free overfall roughness materials and its distribution, the maximum values of this relation were happened at smooth free overfall and reduced gradually at rough one for wood material, then more decreases for 6mm and 2mm stone material"	free overfall, brink depth, normal depth, bed roughness
544	Fonksiyonel Derecelenmiş Malzemeli Kirişlerin Sönümlü ve Sönümsüz Zorlanmış Titreşim Analizi	Bu çalışmada, kesit yüksekliği boyunca fonksiyonel olarak derecelendirilmiş (FD) malzemeli kirişlerin çeşitli dinamik yükler altında zorlanmış titreşim davranışı üzerine bir araştırma yapılmıştır. Farklı sınır koşulları, uzunluk-yükseklik (L/h) oranları ve malzeme değişim katsayılarının Euler-Bernoulli ve Timoshenko kirişlerinin sönümlü ve sönümsüz zorlanmış titreşimleri üzerindeki etkileri de parametrik olarak incelenmiştir. FD malzemeli çubukların davranışını idare eden hareket denklemleri, minimum toplam enerji prensibi yardımıyla elde edilmiştir. Elde edilen kanonik diferansiyel denklemler, Tamamlayıcı Fonksiyonlar Yöntemi (TFY) yardımıyla Laplace uzayında sayısal olarak çözülmüştür. Viskoelastik malzeme durumunda Kelvin tipi sönüm modeli kullanmıştır. Bu modelde elastik sabitler, elastik-viskoelastik analoji ile Laplace uzayındaki kompleks karşıtları ile değiştirilir. Önerilen yöntemin sonuçlarının doğruluğu, ANSYS sonlu elemanlar paket programının sonuçları ile karşılaştırılarak kanıtlanmıştır.	Fonksiyonel derecelenmiş malzeme, Tamamlayıcı fonksiyonlar yöntemi, Ters Laplace dönüşümü, Kelvin sönüm modeli
224	Fonksiyonel Derecelenmiş Sandviç Kirişlerin Tamamlayıcı Fonksiyonlar Yöntemi ile Statik Analizi	Bu çalışmada, Fonksiyonel Derecelenmiş (FD) malzemeli simetrik ve simetrik olmayan katmanlardan oluşan sandviç kirişlerin statik davranışı araştırılmıştır. Mekanik özellikleri kesit yüksekliği boyunca değişen sandviç kirişlerin, yüzey tabakaları FD, çekirdek veya öz tabakası ise izotropik homojen malzeme olarak kabul edilmiştir. FD Sandviç kirişlerin eğilme davranışını idare eden kanonik denklemler minimum toplam enerji prensibi yardımıyla Euler-Bernoulli ve Timoshenko kiriş teorilerine göre elde edilmiştir. Elde edilen bu denklemler Tamamlayıcı Fonksiyonlar Yöntemi (TFY) ile sayısal olarak çözülmüştür. Araştırmada, farklı sınır koşullarının, uzunluk-yükseklik (L/h) oranlarının, malzeme değişim katsayılarının ve tabakalanma oranlarının kirişlerin eğilme davranışı üzerindeki etkileri incelenmiştir. Önerilen yöntemin doğruluğu ve uygulanabilirliği, elde edilen sonuçların literatürde bulunan çalışmaların sonuçları ile karşılaştırılarak gösterilmiştir.	İki noktalı sınır değer problemi, Tamamlayıcı fonksiyonlar yöntemi, Sandviç kiriş, Fonksiyonel derecelenmiş malzemeler
1019	Fonksiyonel SEBS Nanofiberlerinin Elektro Çekim İle Üretim Ve Analizi	Termoplastik elastomerler (TPE), hızlı prototipleme sayesinde, araştırmacılara yumuşak ve jöle benzeri yapılardan sert ve rijit malzemelere kadar geniş bir tasarım imkânı sağlayabilmekapasitesine sahiptir. Bu bağlamda, poli(stiren-b-(etilen-kobütilen)-b-stiren) (SEBS) triblok kopolimerleri birçok farklı olumlu özelliklere sahiptir ve farklı uygulamalar için cihazların tasarımı ve gereksinimleri düşünüldüğünde çok umut vericidir. SEBS triblock kopolimerinin termoplastik ve elastomerik özelliklerinin kombinasyonu büyük ölçekli malzemelerin üretiminde potansiyel malzemeden biridir. Bu çalışmada, elektro çekimin yararlarından faydalınarak SEBS triblock kopolimerden ortalama çapları 286±93 nm olan yüksek elastik ve fonksiyonel nanofiberler bildiğimiz kadarıyla literatüre göre ilk defa üretilmiştir. Elde edilen bu fonksiyonel elektrospan nanofiberlerinin yakın gelecekte tıbbi ve su arıtımı uygulamalarında yaygın olarak kullanılacağına inanıyoruz.	Poli (stiren-b- (etilen-ko-butilen) -b-stiren), elektro çekim, nanofiber, tıbbi, filtrasyon
972	Formula SAE Aracında Ağırlık Azaltılmasına Yönelik Fren Pedalının Topoloji Optimizasyonu Yöntemiyle Optimum Tasarımı	Bu çalışmada Formula SAE aracı için komponent ağırlıklarının azaltılması doğrultusunda, kompanse edilebilir maliyetler de olacak şekilde fren pedalı yapısal optimizasyonu çalışması yapılmıştır. Fren pedalları Formula SAE komitesinin belirlediği kurallara uygun olarak tasarlanmaktadır. Fren pedalı tasarımında ilk olarak hafifliği, teknik özellikleri ve maliyeti avantajı nedeniyle alüminyum 7075-T6 malzeme seçimi yapılmıştır. Fren pedalında en iyi tasarımı ortaya koyabilmek için topoloji optimizasyonu yapılmıştır. Topoloji optimizasyonunda malzeme dağılım metodu seçilmiştir. Topoloji optimizasyonu ilk adımı olarak ilk tasarım üzerinden tasarım hacmi oluşturulmuş ve tanımlamalar yapılmıştır. Topoloji optimizasyonu için tasarım değişkeni olarak boşalma istenilen bölgeler, kısıt olarak gerilme ve optimizasyon amacı olarak ise ağırlık belirlenmiştir. Yapılan topoloji optimizasyonu ve üretim kısıtları dahilinde yeni fren pedalı tasarımı oluşturulmuştur. Oluşturulan fren pedalı tasarımı ilk tasarıma göre % 11 daha hafiftir. Araç ağırlığının azaltılması amacına yönelik yapılan çalışmada, hafifletme öncelikli kriter olduğu için maliyet artış yüzdesi kompanse edilebilir olarak kabul edilmiştir. Mukavemet açısından istenilen değerler içinde kalınmıştır, stress değerinde %6 oranında artış olsa da bu değer kısıt değerlerinin çok altında kalmaktadır. Aynı zamanda yer değiştirme değeri de %5 oranında azalmıştır.	Formula SAE, Araçta ağırlık azaltılması, Topoloji Optimizasyon, Alüminyum 7075-T6
773	Fosforesans Pigmentli Vitrifiye Sırları ile Enerji Tasarruflu Yüzeyler	Malzemeler için enerji tasarrufu sağlayan yüzey uygulanması çok önemlidir ve son yıllarda kapsamlı bir şekilde araştırılmıştır. Bu çalışmada, fosforesans pigment uygulaması vitrifiye sırlarında kullanılmıştır. Fosforesans pigmentlerin ve sırların kullanımı yüksek kalite sağlamakta ve aynı zamanda müşterinin dikkatini çekmektedir. Bu çalışmada, üretilen fosforesans pigment, belirli oranlarda vitrifiye sır fritine eklenmiştir. Vitrifiye bünyeler sırlandıktan sonra bileşimler endüstriyel fırınlarda pişirilmiştir. Standart vitrifiye sırına kıyasla homojen ve uzun ömürlü yüzeyler elde edilmiştir. Pigment kristalinitesi ve mikroyapısı sırasıyla X-ışını difraksiyonu (XRD) ve taramalı elektron mikroskobu (SEM-EDS) ile değerlendirilmiştir. Sonuçlar %10 pigment ilavesi ile yeni fosforesans sır numunelerinin tatmin edici bir ışıma gücü sergilediğini göstermektedir. İlk kez vitrifiye bir ürün fotolüminesans sır ile dekorlanmıştır.	Vitrifiye, sır, fosforesans
730	Fotovoltaik Panel ile Beslenebilen SynRM Tasarımı ve Kontrolü	"Senkron Relüktans Motor (SynRM) sağlam ve basit yapı, düşük maliyetli üretim, birim hacim başına yüksek moment imkânı, kontrol basitliği, alan zayıflatma kabiliyeti ve rotor sargılarının bulunmaması nedeniyle azalan kayıplar gibi birçok avantaja sahiptir. Bu yüzden, bu motorlar çok sayıda endüstriyel ve otomotiv uygulamalar için ilgi çekici hale gelmeye başlamıştır. Düşük çap ve düşük gerilime sahip bir motor ile yüksek moment üretilmesi oldukça zordur. Bu makalede; fotovoltaik (PV) panellerin ürettiği düşük gerilim seviyesiyle çalışabilen bir SynRM tasarımı amaçlanmıştır. Bu motor iyi bir dinamiğe sahip, yüksek kalkış momentli ve yüksek verimli bir motor olarak tasarlanmıştır. Motor, akım başına düşen maksimum moment (MTPA) kontrol algoritması ile kontrol edilmiştir. Ayrıca panellerden maksimum güç elde edilebilmesi için Maksimum Güç Noktası İzleme (MPPT) algoritması kullanılmıştır. Bu algoritma motorun hız-referans bilgisini otomatik olarak değiştirerek sistemin maksimum verimde çalışmasını sağlamıştır. Bu çalışmada, geleneksek sistemlere göre daha verimli, daha kompakt ve kullanım kolaylığı sağlayan bir sistem elde edilmiştir."	Yenilenebilir Enerji Kaynağı, AC Motor Sürücüsü, Maksimum Güç Noktası İzleme (MPPT), Senkron Relüktans Motor (SynRM).
403	Fotovoltaik Paneller için Parametre Kestirim Sistemi	Fotovoltaik (FV) sistemlerin modellenmesinde panel parametrelerin doğruluğu büyük önem teşkil etmektedir. Bu çalışmada, FV panellerin parametrelerinin deneysel yolla belirlenmesini hedefleyen bir sistem geliştirilmiştir. FV panellerin karakteristik eğrileri önerilen sistem ile örneklenmiş ve geliştirilen MATLAB yazılımına aktarılmıştır. MATLAB yazılımda, parametre tespiti için Newton Raphson, Secant, Bisection ve Regula Falsi yöntemleri uygulanmıştır. Kullanılan tüm kök bulma yöntemlerinin yüksek başarıyla parametre tespiti yapmasının yanında Secant yönteminin en hızlı yöntem olduğu gözlemlenmiştir.	Fotovoltaik panel, I/V eğrisi, Parametre tespiti
588	Frezeleme işleminde silici uç kullanımının incelenmesi	Frezeleme işlemi, imalat sanayinde, oldukça yaygın kullanılan bir yöntemdir. Frezeleme yöntemi ile parça işlemede, parça yüzey kalitesinin gerektiği ve istenildiği gibi sağlanabilmesi önemlidir. Bu durum, imalat zamanını azaltabileceği gibi, imalat maliyetlerinde de belirgin bir azalma sağlayabilecektir. İşlem esnasında, takım ömrünün de uzun olması, işlemin daha verimli olmasını sağlayacaktır. Hem daha iyi parça yüzey kalitesi hem de daha uzun takım ömrü elde edebilmek için günümüzde silici uçlar tercih edilmektedir. Bu çalışmada, yüzey frezeleme işleminde, standart takım uçları ile silici uçlar karşılaştırılmış ve iş parçası yüzey pürüzlülüğü ile takım aşınması deneysel olarak belirlenmiştir. Gerçekleştirilen literatür araştırması sonucunda, gerek ulusal gerek uluslararası düzeyde, frezeleme işleminde silici uç kullanımı ile yapılmış olan akademik çalışmaların yeterli miktarda bulunmaması, çalışmanın özgün noktası olarak belirtilebilmektedir. İş parçası malzemesi 4140 ıslah çeliği ve kesici takım ucu olarak, Dijet marka XDMW080620-ZTR ve XDMT080708-ZER (silici tip) plaketler kullanılmıştır. Deneysel çalışmalar sonucunda elde edilen takım aşınması ve iş parçası yüzey pürüzlülüğü sonuçları karşılaştırılmıştır. Çalışmada, gerek iş parçası yüzey pürüzlülüğü gerek takım aşınması bakımından silici uç kullanımıyla frezeleme uygulamasının daha iyi sonuçlar verdiği görülmüştür.	Silici uç, yüzey frezeleme, takım aşınması, yüzey kalitesi
564	Gap Özelinde Türkiye Su Kaynaklı Yenilenebilir Enerji Projeleri Görünümü	Güneydoğu Anadolu Projesi ülkemizin en büyük ve önemli kalkınma projelerinden birisidir. Düşünce olarak ortaya çıkışı, planlama, projelendirme ve uygulama safhaları değerlendirildiğinde, uzun yıllardan beri ülkemiz gündeminde sürekli kendine yer bulan ve halen devam eden bir projedir. Gittikçe artan ülkemiz nüfusu ve nüfusumuzla orantılı olarak artan ihtiyaçlarımız göz önüne alınırsa sahip olduğumuz doğal kaynakları daha verimli kullanmamız gerektiği aşikâr bir durumdur. Nüfusun artması yanında yaşam standartları da yükselmekte ve buna paralel olarak enerji ihtiyacımızda doğru orantılı olarak artmaktadır. Bu yüzden enerjinin elde edilmesi ve elde ediliş şekilleri büyük önem arz etmektedir. Enerji elde ediliş şekillerinin sürekliliği, yenilenebilir ve çevreci metotlar olması metotların belirlenmesindeki en önemli kriterler olmaktadır. GAP, birçok faydanın hedeflendiği bir kalkınma projesi olmakla birlikte proje içerisinde yer alan en büyük projeler su kaynaklarının kullanılması ile hayata geçirilecek olan enerji ve sulama projeleridir. Fırat ve Dicle nehirleri gibi ülkemizin en önemli iki nehri üzerinde planlanmış toplam kurulu gücü 7.363 MW olan 18 hidroelektrik santral ile yılda yaklaşık 27 milyar kWh elektrik üretiminin sağlanması hedeflenmiştir. Şu an itibariyle 12 hidroelektrik santral (HES) tamamlanmış ve enerji üretimi projelerinde yaklaşık olarak % 92 oranında fiziki gerçekleşme sağlanmıştır. İşletmeye alınan hidroelektrik santraller ile yılda 24,8 milyar kWh ortalama elektrik üretimi kapasitesi oluşturulmuştur. Türkiye su kaynaklı enerji üretimi içinde GAP’ın payı % 20 civarındadır.Bu çalışmada, Türkiye elektrik enerjisi görünümü, GAP ve Fırat-Dicle Havzası özelinde hidroelektrik santraller ile su kaynaklı elektrik enerjisi elde etme değerlendirilmiş, yenilenebilir enerji kaynakları içerisindeki mevcut durumu çeşitli kriterlerle irdelenmeye çalışılmıştır.	Yenilenebilir Enerji, Hidroelektrik Santral, Güneydoğu Anadolu Projesi (GAP), Fırat-Dicle Havzası
101	GAP YENEV Binasının Kısmi Göçmesinin İncelenmesi ve Güçlendirme Çalışmaları	Yapılar ekonomik ömürleri boyunca tasarım veya inşa aşamasında yapılan hatalardan dolayı bazen kısmen, bazen de tamamen göçme durumuyla karşılaşabilmektedir. Kısmen veya tamamen yıkılan binaların incelenmesi ve çökme nedenlerinin araştırılması ile mühendisler için pek çok değerli bilgi ortaya çıkmıştır. Bu bilgi birikimi mühendisler için yeni inşa edilecek yapılarda tasarım ve imalat aşamasında dikkat edilmesi gereken noktalar konusunda bir rehber özelliği taşımaktadır. Harran Üniversitesi Osmanbey yerleşkesinde yer alan Güney Doğu Anadolu Projesi, Yenilenebilir Enerji ve Enerji Verimliliği Ar-Ge Merkezi (GAP YENEV) binasının inşası sırasında konsol döşeme sisteminde kısmen bir göçme olayı oluşmuştur Can kaybı yaşanmadan atlatılan bu olay, inşaatın belli bir süre durmasına ve maddi kayıplara neden olmuştur. Bu çalışmada, söz konusu konsol döşemenin çökme nedenleri araştırılmıştır. Yapılan inceleme ve analizler neticesinde yapının mevcut yük durumuyla, onaylı betonarme uygulama projesindeki yük analizlerinin birbiriyle örtüşmediği görülmüştür. Bu durum göçme olayının, yapının hem proje aşamasında hem de imalat aşamasında yapılmış olan ciddi hatalar neticesinde gerçekleştiğini ortaya koymuştur. ABAQUS programı ile binanın birim genişliğindeki konsol yapısı, olması gerektiği gibi ve mevcut haliyle modellenip analiz edilerek moment taşıma kapasiteleri karşılaştırılmıştır. Analizler, konsol döşemenin mevcut halindeki moment kapasitesinin, olması gereken kapasiteden oldukça düşük olduğunu ortaya koymuştur. Çalışmanın son bölümünde yapı üzerinde gerçekleştirilen güçlendirme çalışmaları anlatılmıştır. Yapının hem göçme nedenleri araştırılırken hem de güçlendirme çalışmaları sırasında birçok değerli bilgi edinilmiştir.	Konsol döşeme, Yük analizi, Güçlendirme, Sonlu elemanlar yöntemi
380	Gauss ve Laplace Gürültülü Kanallar Arasında Optimal Anahtarlama	Bu çalışmada, verici ve alıcı arasında Gauss ve Laplace haberleşme kanalları bulunan ikili iletişim sistemleri çalışılmaktadır. Ortalama güç kısıtlaması altında, ortalama hata olasılığını en küçülten stratejinin araştırılması amaçlanmaktadır. Öncelikle, optimal stratejinin sunulan eniyileme probleminin çözümü şeklinde olduğu gösterilmektedir. Daha sonra, kanal anahtarlamanın sistem performansını ortalama hata olasılığı açısından iyileştiremeyeceği koşul elde edilmektedir. Bu durumda, optimal çözümün herhangi güç kısıtlaması altında Gauss kanalı üzerinden iletim şeklinde olduğu gösterilmektedir. Koşulun sağlanmadığı durumda ise optimal strateji, eniyileme probleminin çözümü ile belirlenmektedir. Son olarak, kuramsal sonuçları doğrulamak amacıyla sayısal örnekler sunulmaktadır.	Kanal anahtarlama, Ortalama hata olasılığı, Gauss kanalı, Laplace kanalı
319	GAZLAŞTIRMA TESİSİ ODUN ATIĞI VE SİVAS KANGAL LİNYİT KÖMÜRÜNÜN BOYA ADSORPSİYONUNDA KULLANIM OLANAKLARININ ARAŞTIRILMASI	Bu çalışmada Sivas Kangal linyit kömürü ile Gebze MDF ve Yonga Levha Gazlaştırma Tesisi ön çalışmalarında elde edilen odun atığının adsorban olarak kullanılma olanakları araştırılmıştır. Böylelikle hem atıkların değerlendirilmesi hem de daha ucuz ve kolay elde edilen malzemeler ile çevre kirliliğinin önlenmesi amaçlanmıştır. -75 ?m boyutuna kırılıp öğütülen ve adsorban olarak kullanılan odun atığı ve kömür numunelerin yapı ve yüzey özellikleri XRD, SEM ve BET analizleri ile incelenmiştir. Ayrıca kül, nem, uçucu madde ve sabit karbon içerikleri ile elementel analizleri yapılarak numuneler karakterize edilmiştir. Deneylerde boyar madde olarak C16H18CIN3S.xH2O formülasyonuna sahip metilen mavisi (MM) kullanılmıştır. Sıcaklık, karıştırma süresi ve derişim parametrelerinin MM adsorpsiyonu üzerine etkileri araştırılmıştır. Optimum konsantrasyonlarda değişik sıcaklıklar için Langmuir izotermleri oluşturulmuştur. Sonuç olarak mevcut çalışma ile adsorban olarak tercihen linyit kömürü ve odun atığının kullanılabileceği ortaya konulmuştur. Linyit kömürü için 10 ppm ve odun atığı için ise 3 ppm MM konsantrasyonlarının adsorpsiyon için ideal derişimler olduğu belirlenmiştir.	Odun atığı, Linyit kömürü, Metilen mavisi, Adsorpsiyon
317	Geleneksel Karadeniz Tipi Balıkçı Gemisinin HAD ile Sakin Sudaki Direnç Analizleri	Balıkçı gemilerinin formları milletlerin balıkçılık kültürlerine, çalışılan deniz koşullarına, yapılan balıkçılık türüne göre şekillenir. Bu yüzden her ülkenin balıkçı gemisi kendine özgüdür ve formları birbirinden farklıdır. Sunulan çalışmada, Karadeniz Bölgesi Sürmene Yeniay-Çamburnu (Mahno) tersanelerinde inşa edilen balıkçı teknelerinin formlarına göre tasarlanan Karadeniz tipi bir balıkçı teknesinin direnç analizi Hesaplamalı Akışkanlar Dinamiği (HAD) ile incelenmiştir. Balıkçı teknesi 35.6 metre uzunluğundadır. Direnç analizleri sakin suda ve Fn 0.028-0.420 değerleri (1-15 knot) aralığında yapılmıştır. Yapılan HAD hesaplamaları sonucunda elde edilen direnç değerleri verilmiştir. Tekne yüzeyindeki dalga yapısı ve serbest su yüzeyinde oluşan dalga paternleri gösterilmiştir. Karadeniz tipi balıkçı teknesi formunun oluşturduğu dalga paternleri, benzer gemilerin dalga sistemleri ile karşılaştırılarak yorumlanmıştır. HAD sonucunda elde edilen direnç grafiği ve dalga karakteristikleri göz önüne alındığında, geleneksel Karadeniz tipi balıkçı teknelerinin ekonomik servis hızının yaklaşık 11 deniz mili (Fn 0.308) olduğu belirlenmiştir. Ekonomik hızı artırmak için yumrubaş optimizasyonunun yapılması gerektiği vurgulanmıştır.	Karadeniz Tipi Balıkçı Gemisi, Hesaplamalı Akışkanlar Dinamiği, HAD, Direnç, Dalga Paterni
931	Gelir Getirmeyen Su Oranının Azaltılması İçin Optimum Sayaç Değiştirme Süresinin Hesaplanması	İçme suyu dağıtım sistemlerinde sayaç hataları ve kaçak kullanım gibi bileşenlerden oluşan idari kayıplar kurumlar için doğrudan gelir kaybı olarak ifade edilmektedir. Özellikle yasal konut abonelerinin sayaçlarında meydana gelen arızalar, eksik okuma veya hiç okumama gibi sonuçlar ortaya çıkarmakta bu da gelir getirmeyen su oranını arttırmaktadır. Su ve Kanal İdareleri sayaçlardan kaynaklanan gelir getirmeyen su oranının azaltılması için 10 yaşını doldurmuş sayaçları değiştirme yolunu izlemektedir. Bu sayaçlar değiştirilirken hatalı olanların belirlenip değiştirilmesi yerine aylık ya da yıllık hedeflenen belli sayıda rastgele değiştirme politikası uygulanmaktadır. İzlenen bu yol hatalı sayaç oranının az, tüketimin fazla olduğu bölgelerde ekonomik olmayan sonuçlar doğurabilmektedir. Özellikle ilk yatırım maliyetinin ve su kayıp oranının azaltılması için belli bir sistematiğe bağlı olarak sayaç rehabilitasyonunun gerçekleştirilmesi büyük önem taşımaktadır. Bu nedenle bu çalışmada, içme suyu dağıtım sistemlerinde yasal kayıtlı konut türü sayaçlar için optimum değiştirme süresinin belirlenmesi amaçlanmıştır. Bunun için Malatya İli uygulama alanı olarak seçilmiş ve 20 bölgede yer alan sayaçların ilk yatırım maliyetleri, arıza oranı, tüketim özellikleri gibi unsurlar dikkate alınarak ekonomik analiz gerçekleştirilmiş ve bölgeler için optimum değiştirme süreleri hesaplanmıştır.	İçmesuyu Dağıtım Sistemi, İdari Kayıplar, Sayaç Hataları, Sayaç Değiştirme süresi
426	Gelişmekte Olan ve Gelişmiş Ülkelerde Yüksek Hızlı Demiryolu Yatırım Kriterlerinin İncelenmesi	Altyapı yatırımları gelişmiş olan ülkelerin yıllık bütçesinden az bir pay almakradır. Zira bu ülkeler altyapı kurulum süreçlerini büyük ölçüde tamamlamışlardır. Gelişmemiş olan ülkelerde de altyapı yatırımlarının yıllık bütçeden aldığı pay düşüktür. Çünkü bu ülkeler muhtelif büyüme unsurlarını ekonomik güç ile teşvik edemediklerinden dolayı önemli altyapı yatırırmlarına girişemezler. Gelişmekte olan ülkelerde ise altyapı yatırımlarının yıllık bütçeden aldığı pay yüksektir. Bu ükelerde nüfus büyümekte, kentleşme artmakta, hem arz ve hem de talep yükselmektedir. Ekonomik büyüme eğilimi de söz konusudur. Dolayısı ile altyapı büyümesi de ekonomik büyüme ve ülkenin büyümesi ile eş güdümlü götürülmeye çalışılmaktadır. Bu nedenle yoğun bir altyapı kurulum süreci yaşanmaktadır. Bu çalışmada ilk olarak yüksek hızlı demiryolları ve yeni penetre olduğu bir sistemdeki gelişim kriterleri ele alınmıştır. Ardından ise bu tür için koridor seçim esasları ortaya konulmuştur. Sonrasında çok sayıdaki ülke üzerinden küresel karşılaştırmalar yapılmıştır. Son olarak da sonuç ve öneriler paylaşılmıştır.	Altyapı, yüksek hızlı demiryolları, gelişmişlik seviyesi, türel dağılım, ulaşım altyapıları
1018	Genel İndirgenmiş Gradyan Metodu ile Eniyileme Çözücüsü Geliştirilmesi	Bu çalışmada, literatürde bulunan bir denek taşı eniyileme probleminin çözümü için genel indirgenmiş gradyan metodu kullanılarak eniyileme çözücüsü geliştirilir. Eniyileme çözücüsü geliştirilmesinde MATLAB programlama dili kullanılır. Denek taşı probleminde hedef fonksiyon, tasarım değişkenleri olarak tanımlanan farklı genişlik ve yükseklik değerlerine sahip N adet parçadan oluşan bir destekli kirişin hacmini en aza indirgenmesidir. Kirişin her bir parçasının sol ucundaki eğilme gerilmesi, fonksiyonel kısıtlama olarak tanımlanırken her parçadaki genişliğin yüksekliğe oranı ise geometrik kısıtlama olarak tanımlanır. Geliştirilen çözücü ve MATLAB içinde olan ardışık ikinci derece programlama metodu ile elde edilen sonuçlar karşılaştırılır ve 25 parça için uygun parametreler elde edilir. Sonuç olarak, genel indirgenmiş gradyan metodu ile geliştirilen çözücünün eniyileme problemlerinin çözümünde kullanılabilecek uygun bir çözücü olduğu testlerle gösterilmiştir.	Eniyileme, Genel İndirgenmiş Gradyan Metodu, Olurlu Bölgeye Geçiş
868	GENELLEŞTİRİLMİŞ ELASTİK ORTAMDAKİ YÜKSEK MERTEBE UZUN BOYUNA DALGA VE KISA BOYUNA DALGA DENKLEMLERİ	Bu çalışmada, genelleştirilmişbir kübik elastik ortamda yayılan uzun ve kısa boyuna dalgalar arasındakietkileşime yüksek mertebe doğrusal olmayan ve dispersif etkilerin katkısıincelenmiştir. Bu amaçla, ilk olarak, yüksek mertebe doğrusal olmayan vedispersif etkileri içeren kısa boyuna dalganın evrimini tanımlayan yüksekmertebe nonlineer Schrödinger denklemi indirgeyici pertürbasyon yöntemikullanılarak türetildi. Daha sonra, uzun boyuna dalganın faz hızının kısaboyuna dalganın grup hızına eşit olduğu durumlarda etkileşimin tanımlanmasıiçin yüksek mertebeden uzun boyuna dalga ve kısa boyuna dalga denklemleribulundu. Buna ek olarak, Jacobi eliptik fonksiyon açılımı yöntemi, etkileşimdenklemlerinin özel çözümlerini sunmak için kullanıldı.	uzun dalga ve kısa dalga etkileşimleri, dalga yayılımı, tam çözümler, mikromorfik elastisite
378	Geosentetik Donatı Sayısı ve Konumunun Farklı Boyutlu Yol Numuneleri Üzerine Etkisinin İncelenmesi	Bu çalışmada, sonlu elemanlar yöntemi kullanılarak oluşturulan modeller için geosentetik donatının etkileri incelenmiştir. Plaxis 2D programı ile farklı model boyutlarında seçilen örnekler üzerinde yapılan analiz sonuçları değerlendirilmiştir. 5 cm ile 960 cm arasında alınan farklı model genişlikleri için yol temel tabakası modellenerek gerilme deformasyon davranışı ve oturma miktarları değerlendirilmiştir. Modellerin kırılma davranışları ile modeller içine konulan tek ve çoklu donatı tabakası (1, 2 ve 3) kullanılma durumları için de değerlendirmeler yapılmıştır. Tek donatının numune içinde farklı bölgelere konulmasının etkileri de karşılaştırılmıştır. En iyi performansın üç adet donatı kullanılması durumunda görüldüğü belirtilebilmektedir. Donatısız durumda model boyutu pek etkili olmasa da donatılı modeller için numune ölçüleri etkili olabilmiştir. Ayrıca, oturma ve modellerin kırılma modellerinde donatının etkili olduğu görülmüştür.	Yol, geosentetik, boyut, donatı sayısı, sonlu elemanlar yöntemi
516	Geri Dönümlü Göçertmeli Uzunayak Kömür Üretim Yönteminde Oksidasyon Ürünü Gazların Hareketinin Hesaplamalı Akışkanlar Dinamiği Yöntemi (HAD) ile Analizi	Yeraltı maden havalandırmasında en önemli amaç ocak içinde sağlığa uygun solunabilir havanın devamlılığının sağlanabilmesidir. Ocak içi parametrelere uygun havalandırmanın yoksunluğu genellikle işçilerin çalışma konforunu ve üretimin verimliliğini düşürmekte bunun yanı sıra iş kazalarının oranını yükseltmektedir. Kalın kömür damarlarında uygulanan, tavan kömürünün ayak arkasından göçertilerek üretilmesi ilkesine dayanan uzunayaklar, göçük içerisine üretilemeyen bir miktar kömürün karışmasına olanak sağlamaktadır. Bu bölgelerde oksijenin varlığı kömür ile temas halinde başlayan oksidasyon olayının gerçekleşme riskini artırmakta ve insan sağlığı ve iş güvenliğini tehdit etmektedir. Panolarda ana galerilerde ve üretim ayaklarında sağlanan hava kalitesinin yanı sıra ayak arkasında bırakılan göçertilmiş bölgeye sızabilecek olan ocak havasının da dikkatle incelenmesi gerekmektedir. Bu çalışmada, göçük ortamında meydana gelen oksidasyon olayının bir ürünü olan karbon monoksit gazının, göçük içerisindeki hareketi ve ocak havasına tesirini gözlemlemek için bir yeraltı kömür ocağı modellenmiştir. Havanın hızı, gazın izlediği yol ve ocak içine yayılması ANSYS® Fluent® yazılımı içerisinde Hesaplamalı Akışkanları Dinamiği yöntemi kullanılarak incelenmiştir. Çalışma sonucunda, karşılaşılabilecek olan tehditlerin göz önüne alınmasını ve işletmelerin havalandırma planlamalarında benzer çalışmaların yapılmasına teşvik yaratması amaçlanmıştır.	Göçük, Havalandırma, Yeraltı madenciliği, Uzun ayak, CFD
790	Geri Dönümlü Göçertmeli Uzunayak Yönteminde Ocak Havasının Göçük İçinde Hareketinin Hesaplamalı Akışkanlar Dinamiği Yöntemi (HAD) ile Analizi	Yeraltı maden havalandırmasının asıl amacı sağlığa uygun solunabilir hava sağlanması, ortamdaki patlama riskinin ve solunabilir toz konsantrasyonunun kontrol altında tutulmasıdır. Ocak içi parametrelere uygun havalandırmanın yoksunluğu genellikle işçilerin çalışma konforunu ve üretimin verimliliğini düşürmekte bunun yanı sıra kazaların oranını yükseltmektedir. Kalın kömür damarlarında uygulanan, tavan kömürünün ayak arkasından göçertilerek üretilmesi ilkesine dayanan uzunayaklar, göçük içerisine üretilemeyen bir miktar kömürün karışmasına olanak sağlamaktadır. Kömür ile ocak havasının teması gerek metan gazının ayak içine dağılmasına gerekse kömürünün oksijen ile etkileşime geçmesi sonucu oksidasyona (kendiliğinden yanma) uğramasına olanak sağlamaktadır. Bu durum ocak havasının kontrolünün göçük hacmi içerisinde de dikkatli bir şekilde yapılmasını zorunlu kılmaktadır. Bu çalışmada, geri dönümlü göçertmeli uzunayak üretim yöntemi ile madencilik yapılması durumunda olabilecek gerçekçi veriler ve ölçüler kullanılarak bir geometri tasarlanmıştır ve ANSYS Fluent yazılımı içerisinde, sonlu hacimler yöntemini kullanan Hesaplamalı Akışkanlar Dinamiği (HAD) simülasyonları ile üretim ayağına gelen havanın göçük içerisinde davranışı (hava hızı, basınç kaybı vb.) incelenmiştir. Çalışma sonucunda, göçük içerisine karışan havanın getireceği olumsuzlukların göz önüne alınması ve havalandırma planlaması açısından örnek teşkil etmesi amaçlanmıştır.	Göçük, Havalandırma, Yeraltı Madenciliği, Uzunayak, CFD, Hesaplamalı Akışkanlar Dinamiği
791	GERİ DÖNÜŞÜMLÜ YAPAY SİNİR AĞI TABANLI T DALGASI SONU TESPİTİ	Günümüzde yapay sinir ağlarının (YSA) kullanımı sınıflama işlemlerinden özel kalıplar tanımaya kadar birçok yerde karşımıza çıkmaktadır. Bu çalışmada, YSA tabanlı özgün bir algoritma ile kalp sağlığının önemli göstergelerinden biri olup, işaretlenmesi diğer EKG referans noktalarına göre güç olan T dalga sonunun tespiti önerilmiştir. Genel olarak, zamana bağlı sinyal serilerinin işlenmesinde ileri sinir ağları sınırlı başarı sağlanabildiğinden geri dönüşümlü YSA mimarisi kullanılmıştır. Önerilen algoritmanın etkinliğinin gösterimi için, PHYSIONET/QT veri tabanında bulunan tek kanaldan elde edilen EKG sinyalleri önişlemlere geçirilerek, kümeleme diyagramları ile T dalgasının son noktası sıkıştırılmış bir alana indirgenmiştir. Algoritmadan elde edilen sonuçlar, bu alanda standartlarda ifade edilen beklentilerin üzerinde bir performans sergilemiştir. 55’i eğitim atımı olan toplam 295 atımda mutlak olan hata değerlerinde 11.16±6.16 milisaniye, mutlak olmayan hata değerlerinde ise -4.70±6.64 milisaniyelik iyi bir performansa ulaşılmıştır. Ayrıca geliştirilen bu yöntem, önceden eğitilmemiş ve uzmanlar tarafından işaretlenmiş 421 yeni atım üzerinde denendiğinde, -6.40±17.22 milisaniye gibi çok iyi bir mutlak olmayan işaretleme hata değerine ulaşılmıştır.	Geri-Dönüşümlü sinir ağları, T dalgası sonu, Sinyal İşleme, Sınıflama
943	Gezgin Satıcı Problemi İçin Yeni Bir Çözüm Yaklaşımı: TPORT	Bu çalışmada, 1800’lü yıllardan bu yana, yöneylem araştırması alanının en çok çalışılan problemlerinden biri olan gezgin satıcı ve ulaştırma problemleri üzerinde durulmakta ve aralarındaki ilişkiden faydalanan yeni bir çözüm algoritması önerilmektedir. Ulaştırma problemleri için bir çok başlangıç çözüm algoritması önerilmiştir. Benzer bir mantık ve sezgi ile simetrik gezgin satıcı problemine başlangıç çözümü üretmek için TPORT adı verilen bir yaklaşım önerilmiştir. Elde edilen başlangıç çözümünün performansı 2-Opt sezgiseli ile geliştirilmiştir. Geliştirilen sezgisel En Yakın Komşu algoritması ile yakınlık gösterdiği için gezgin satıcı problemlerinin çözüm performansları En Yakın Komşu algoritması ve 2-Opt sezgisellerinin çözümleri ile karşılaştırılmıştır. Önerilen yaklaşım sıklıkla kullanılan gezgin satıcı test problemleri ve bilimsel yazında yer alan bir grup ile analiz edilmiştir. Ortalama çözüm değeri %26 optimalden uzak iken, En Yakın Komşu algoritması için %16 olarak gerçekleşmiştir. Ancak 2-Opt ile hem TPORT hem de En Yakın Komşu algoritmalarının çözümleri geliştirildiğinde, sırasıyla %4 ve %3 optimalden ortalama sapma elde edilmiştir. Bu bağlamda önerilen çözüm yaklaşımı çözüm performansı açısından rekabetçi olduğu ileri sürülebilir. Ancak çözüm süreleri açısından yapılan karşılaştırmalarda önerilen yöntemle En Yakın Komşu algoritması arasında önemli düzeyde fark vardır. Sonuç olarak, önerilen yöntemin hem çözüm hızı hem de çözüm kalitesi bakımından kıyaslanan yöntemlere göre iyi olduğu gösterilmiştir. Özellikle, problem boyutu büyüdükçe kıyaslanan yöntemlerin çözüm süresi neredeyse sabit bir seviyede seyrederken En Yakın Komşu algoritmasının çözüm süreleri asimptotik bir eğilim göstermiştir.	Gezgin Satıcı Problemi, Ulaştırma Problemi, En Yakın Komşu Algoritması, 2-Opt
644	GIDA ÜRÜNLERİ İMALATINDA ÇALIŞAN PERSONELLERİN İŞ SAĞLIĞI VE GÜVENLİĞİ HAKKINDAKİ FARKINDALIK DURUMLARININ TESPİTİ ÜZERİNE BİR ARAŞTIRMA	"Gıda ürünleri imalatı, geniş bir çalışma alanı ve çalışanı içermektedir. Bu çalışmada, çalışanların iş sağlığı ve güvenliğine bakış açılarının incelenmesi, faaliyetleri esnasında karşılaşabilecekleri tehlikeli durumlara karşı farkındalık durumlarının belirlenmesi amaçlanmıştır. Sosyal Güvenlik Kurumu’nun 2007- 2016 yıllarına ait verileri derlenmiş ve değerlendirilmiştir. Ayrıca çalışanlar için anket uygulanmış, sorular ve verilen cevaplar arasındaki anlamlılık bağları incelenmiştir. Sosyal Güvenlik Kurumu 2016-2017 yılı verilerinde işyeri ver çalışan sayılarının arttığı, bununla birlikte iş kazası, meslek hastalığı ve iş göremezlik gün sayılarının da arttığı görülmektedir. Ankete katılan çalışanların 18-65 yaş sınırları dahilinde oldukları, kadın ve erkek çalışan katılımının eşit olduğu, çoğunluğun bekar ve iki yıldan fazla süredir firmada çalışmakta olduğu ve yine çoğunluğun iş güvenliği eğitimlerini işe girdikleri firmada aldıkları belirlenmiştir. Ankete katılan çalışanların yaş ve cinsiyet durumları ile mesleklerinden memnuniyetleri arasında anlamlı bir ilişki tespit edilmiştir. Çalışanların yaş, cinsiyet, iş güvenliği eğitimi almış olma durumu ve sektörde çalışma sürelerinin; çalışma ortamındaki tehlikeleri bilme, algılama üzerinde etkili bir unsur olmadığı görülmüştür."	İş Sağlığı ve Güvenliği, Gıda Ürünleri İmalatı, İş Kazaları, Farkındalık, Kayıp Gün, Cinsiyet, Yaş
480	GIDA ÜRÜNLERİ ÜRETİMİNDE HİJYEN KAVRAMINA FARKLI BİR BAKIŞ	"Temizlik hijyenin temeldir. İlk olarak insanla başlar ve kişisel hijyeni oluşturur. Aile ortamında öğrenilen bu temizlik alışkanlıkları, zamanla şekillenerek (okul, çevre vb.) belirli bir düzene oturur ve rutin davranış halini alır. Kişisel hijyen uygulamaları, gıda ürünleri imalatında gıda güvenliği (gıda hijyen ve sanitasyonu) uygulamalarının önemli bir adımını oluşturur. Gıda güvenliği, ham madde temininden, tüketicilerin ürünü tüketmesi aşamasına kadar olan süreçlerde en önemli kalite kriterlerinden biridir. Gıda güvenliğinin sağlanması için yapılan teknik ve teknolojik uygulamalar güvenilir, kaliteli ve sağlıklı gıda ürünlerinin elde edilmesinde önemlidir. Gıda güvenliğinin yanı sıra, faaliyetler esnasında korunması gereken diğer önemli unsur çalışanlardır. Çalışma ortamının güvenli hale getirilmesi ve çalışanların sağlıklarının korunması adına iş hijyeni uygulamaları devreye girmektedir. Birbirinden farklı gibi gözüken bu üç ifade esas itibariyle birbirini içeren, tamamlayan özelliğe sahiptir. Hepsinin temel unsuru insandır. Kişisel hijyen toplumun temel taşı olan bireyin sağlığını korunması için önemlidir. Gıda hijyeni tüketici olarak insanın sağlığını korumayı amaçlar. İş hijyeni ise üretici yani çalışan olarak insanın sağlığının korunmasını hedefler.Bu çalışmada hijyen; kişisel hijyen, gıda hijyen ve sanitasyonu (gıda güvenliği) ve iş hijyeni olarak üçe ayrılmış ve ayrıntılı olarak tanımlamaları yapılmıştır. Ayrıca kişisel hijyen, gıda hijyen ve sanitasyonu (teknik ve teknolojik uygulamalar, gıda güvenliği ile bağlantılı standart ve kalite yönetim sistemleri, gıda güvenliği üzerine etkili diğer hususlar, vb.) ve iş hijyeni için yapılan uygulamalar hakkında bilgilendirme ve değerlendirmeler yapılmıştır."	İş Sağlığı ve Güvenliği, Gıda Ürünleri İmalatı, Hijyen, İş Hijyeni, Gıda Hijyen ve Sanitasyonu, Gıda Güvenliği
333	GİRESUN İLİ BALIKÇILIK KIYI YAPILARI	Bu araştırmada Giresun il sınırlarında bulunan 4 balıkçı barınağı, 18 çekek yeri ve 2 barınma yerinin alt yapı ve üst yapı durumu, tekne sayısı ve kullanılan av araçlarının çeşitliliğini belirlemek üzere anket çalışması gerçekleştirilmiştir. Çalışma sonuçlarına göre balıkçı barınaklarının % 100'ünde elektrik, fener ve çekek yeri % 50'sinde tatlı su ve ağ tamir yeri, % 25'inde ağ kurutma yeri, otopark ve kafeterya, % 75'inde idare binası ve tuvalet olduğu tespit edilmiştir. Yine 18 adet çekek yeri ve 2 adet barınma yerinin % 20'sinde elektrik ve rıhtım, % 30'unda tatlı su ve tuvalet, % 5'inde ağ tamir yeri, % 10'unda ağ kurutma sahası bulunduğu belirlenmiştir. Tüm kıyı yapıları ele alındığında ön soğutma deposu, buz üretim yeri, perakende satış yeri mevcut değildir.	Balıkçı Barınakları
106	GİRESUN-PİRAZİZ ARASINDA KARADENİZ SAHİL YOLUNA BAĞLI KIYI ÇİZGİSİ DEĞİŞİMİ VE GÜNCEL PLAJ OLUŞUMLARI	2007 yılında hizmete giren ve Samsun’dan Sarp sınır kapısına kadar uzanan Karadeniz Sahil Yolu (KSY), Giresun-Piraziz arasındaki bölgede bazı yerlerde karadan, bazı yerlerde deniz doldurularak inşa edilmiştir. KSY bazı yerlerde plajları daraltırken, yol kapsamında inşa edilen mahmuz şeklindeki dalgakıranların etkisiyle mevcut plajlar deniz yönünde genişlemiş, hatta yeni plajlar oluşmuştur. Mahmuz bulunmasına rağmen bazı yerlerde plaj oluşumu gerçekleşmemiş veya diğer yerlere göre daha yavaş bir oluşum söz konusudur. Kıyı boyunca farklı durumların gelişmesinde T mahmuz şeklindeki dalgakıranların ve balıkçı barınaklarının etkisi ile birlikte akarsularla sediment taşınımı, akarsu ağızlarında akarsu ile dalga etkileşimi ve özellikle deniz batimetrisi önemli parametrelerdir. Batimetrinin derin olduğu yerlerde (örneğin Piraziz sahili) ve büyük akarsu (Batlama ve Pazar Suyu) ağızlarında mahmuzlara rağmen plaj oluşumunun gerçekleşmemesi veya oluşum hızının çok yavaş olması bu iki faktörün etkisindendir. Plaj oluşum hızının en yüksek olduğu Giresun şehir plajları 2006 yılından 2020 yılına kadar alansal olarak iki buçuk kat genişlemiş ve kıyı çizgisi 60-85 m ilerlemiştir. Bu süre içinde yıllık ortalama ilerleme hızı 4,3 m ile 6 m arasında değişmektedir. Bu plajın tamamında kıyı çizgisindeki ilerleme hızı son üç-beş yıldaki gibi devam ederse en geç 2028 yılında kıyı çizgisinin mahmuz uçlarına ulaşacağı tahmin edilmektedir.	Karadeniz Sahil Yolu (KSY), kıyı çizgisi, plaj oluşumu, dalgakıran, Giresun
60	Glokom Hastalığının Evrişimli Sinir Ağı Mimarileri ile Tespiti	Glokom, genellikle göz içi basıncının yükselmesi nedeniyle optik sinire zarar veren bir hastalıktır ve dünya genelinde geri döndürülemez körlüğün yaygın bir sebebidir. Ancak hastalık erken dönemde tespit edilebilirse görme kaybı önlenebilmektedir. Günümüzde glokom hastalığının tanısı, gelişmiş yapay zeka teknikleri kullanılarak bilgisayar destekli sistemler yardımıyla yapılabilmektedir. Bu çalışmada, yeni oluşturulmuş büyük ölçekli bir veri setine ait dijital fundus görüntüleri kullanılarak otomatik glokom tespiti için derin evrişimli sinir ağları yöntemi kullanılmıştır. Literatürde sınıflandırma problemlerinde en sık kullanılan mimarilerden VGG16, Inception-V3, EfficientNet, DenseNet, ResNet50 ve MobileNet mimarileri seçilmiştir. Deneysel çalışmalar sonucunda DenseNet mimarisinin %96.19 ile en yüksek başarı oranını elde ettiği görülmüştür. Elde edilen bulgular evrişimli sinir ağlarının normal ve glokomlu görüntüleri sınıflandırmada başarılı bir yöntem olduğunu kanıtlamıştır.	Glokom, Derin öğrenme, Evrişimli sinir ağları, Transfer Öğrenimi
190	Google Earth Engine ile arazi kullanımı haritalarının üretimi	"Sürekli gelişen şehirler, nüfus artışı ve iklimsel koşullar gibi ekosistem de meydana gelen olumsuz etkenler ile arazi kullanımı değişime uğramaktadır. Uzaktan algılama uyduları tarafından üretilen veriler, yeryüzü araştırmalarda önemli bir rol oynamaktadır. Arazi örtüsü/kullanımı haritaları bu veriler kullanılarak hazırlanmaktadır. Arazi örtüsü haritaları, su ve biyokimyasal döngüler, enerji değişimleri veya biyolojik çeşitlilik değişiklikleri gibi çevresel süreçleri daha iyi anlamamıza yardımcı olur. Bu çalışma, Google Earth Engine bulut platformunda arazi kullanım haritalarının üretilebilirliğini test etmek amacıyla gerçekleştirilmiştir. Bu amaçla 01/01/2019 ve 01/01/2020 tarihleri arasında Landsat 8, Sentinel 1 ve Sentinel 2 uyduları tarafından çekilen tüm görüntüler kullanılmıştır. Daha sonra 5 farklı endeks; NDVI (Normalleştirilmiş fark bitki örtüsü endeksi), EVI(Gelişmiş Bitki Örtüsü Endeksi), NDWI (Normalleştirilmiş fark su endeksi), NDBI (Normalleştirilmiş fark oluşturma indeksi) ve UI (Kentsel indeks) hesaplanmış ve 19 farklı veri kombinasyonu dikkate alınmıştır. Daha sonra bu kombinasyonların her biri Destek Vektör Makineleri yöntemi(LibSVM) kullanılarak 5 sınıfa (Şehir alanı-yollar, su, ormanlık-koruluk, tarım dışı araziler ve tarım arazileri) ayrılmıştır. Her sınıflandırma için genel doğruluk ve Kappa Katsayısı hesaplanmış ve sonuçlar karşılaştırılmıştır. En iyi sınıflandırma, Landsat8, Sentinel-2, Sentinel-1 (VV), Landsat 8'den NDVI, Sentinel-2'den NDVI, NDBI, UI ve NDWI veri kombinasyonuna aittir. Bu kombinasyonda toplam doğruluk 96.62 ve kappa katsayısı 95.76 olmuştur."	Arazi kullanım haritaları, Eskişehir, Google Earth Engine, kontrollü sınıflandırma, uzaktan algılama
484	Göçmen İşçilerin İSG Faktörlerinin İncelenmesi, Sonuçlar Üzerinde Tartışma ve Öneriler: Kapsam Belirleme Derlemesi	"Bu çalışmanın temel amacı, göçmen, mülteci ve sığınmacı işçilerin İş Sağlığı ve Güvenliği (İSG) konusundaki mevcut literatürü özetlemektir. 2007-2019 yılları arasında yayınlanan çalışmalar için ResearchGate, Simon Fraser University, UK Audit Commission, ScienceDirect, SSRN, academia.edu, Hacettepe Üniversitesi, SAGE, SemanticScholar, Middlesex University London, Scopus, Scopus, ProQuest Dissertations & Theses GlobalPub, Web of Science veri tabanlarını araştırarak bir kapsam incelemesi gerçekleştirdik. Çalışma 5 nicel,ve 12 nitel ve 3 karma metodoloji ile yapılmıştır. Temel bulgular, yerlilere kıyasla, göçmen ve sığınmacı çalışanların düşük vasıflı işlerde çalıştığını, işyerinde algılanan ayrımcılığın yaygın olduğunu; daha uzun süreler çalışma talep edildiğini, daha kötü çevresel çalışma koşulları ve mesleki risklere daha fazla maruz kaldığını (örneğin, fiziksel, kimyasal, ergonomik ve psikososyal tehlikeler); mesleki yaralanma riskinin daha yüksek olduğunu; daha kötü genel ve zihinsel sağlık durumları olduğunu; ücretlerini gereği üzere alamadıklarını, sağlık hizmetlerine gerektiği gibi erişemediklerini göstermektedir. Mevcut inceleme bulguları, göçmen ve sığınmacı çalışanların olumsuz İSG faktörlerinin iyileştirilmesini ve sağlık hizmetlerine adil erişimin garanti edilmesini sağlamak için bütüncül bir küresel uzlaşmaya ihtiyaç olduğunu gösteren uyarı işaretleri oluşturmaktadır. Bu uyarı işaretlerinin yanıtı, işyerinde mesleki risk faktörlerini ve ilişkili olumsuz sonuçları önlemek ve izlemek için somut ve kanıta dayalı bir yaklaşım gerektirecektir."	Göçmen ve sığınmacı işçiler, İş Sağlığı ve Güvenliği, Meslek hastalıkları, İş kazaları, Çalışma şartları
589	Göğüs Verileri Metrikleri Üzerinden Kanser Sınıflandırılması	Göğüs kanseri dünyada kadınlar arasında en sıkkarşılaşılan kanserlerden birisidir. Hastalık erken teşhis edilmediğinde ölümeyol açabilmektedir. Göğüs kanseri tümörünün doğru bir şekilde sınıflandırılmasıtıbbi alanda zorlu bir problemdir. Buçalışmada, iğne aspirasyon tekniği kullanılarak biyopsi parçasından çıkartılmışmetrik verileri içeren Breast Cancer Wisconsin (Diagnostic) veri setikullanılarak kanser veya kanser değil ikili sınıflandırılmasıgerçekleştirilmektedir. Sınıflandırma işlemi için sinir ağları mimarisi vekeras derin öğrenme kütüphanesi araçlarından yararlanılır. Uygulama sonuçlarısınıflandırma başarımının % 98 civarında olduğunu göstermektedir. Çalışmadahassasiyet, kesinlik, f1-skoru ve karmaşıklık matrisi gibi performansölçümlerine ait sonuçlar da verilerek yöntemin başarısı desteklenmiştir.	Göğüs kanseri, Sinir Ağları, Çok Katmanlı Algılayıcılar, Keras, Keras
870	GÖRME ENGELLİ BİREYLER İÇİN YARDIMCI TEKNOLOJİLER: GİYİM ALANINDA TASARIMIN KATKISI	Dünya Sağlık Örgütü verilerine göre, 2017 yılında 253 milyon insanın görme engeli olduğu öngörülmektedir (WHO, 2017). Orta dereceden toplam körlüğe ve görme engeline sahip olanlar için, hareketlilik, iletişim, eğitim, giyim ve alışveriş gibi günlük faaliyetler, bağımsız olarak gerçekleştirilemeyecek kadar zor olabilmektedir. Yardımcı teknolojiler görme engeli olan kişilerin yaşam kalitesine katkıda bulunacak çözümler sunmaktadır. Alternatif yardımcı teknolojilerin tasarımı ve geliştirilmesi için bir ön adım olarak ele alındığında, bu çalışma, görme engelli bireylerin karşılaştığı günlük engelleri göz önünde bulundurarak, yardımcı teknolojilerin genel bir incelemesini içermektedir. Bu genel incelemede, giyim alanı ile ilgili yardımcı teknolojilerin eksikliği dikkat çekmiştir. Bu sebeple çalışmanın devamında yapılan anket çalışması da görme engelli bireylerden, tasarımın katkısı ile gelişme sağlanabilecek ve giyim alanına odaklanan geri bildirimler almayı amaçlamaktadır.	Yardımcı Teknolojiler, Görme Engeli, Tasarım, Giyim, Giyilebilir Teknoloji
779	Göz Hareketlerine Dayalı Beyin Bilgisayar Arayüzü Tasarımı	Modern teknoloji ile birlikte insanların göz hareketlerini inceleyerek uyaranlara karşı vermiş oldukları tepkiler takip edilebilir hale gelmiştir. Bu takip yöntemlerden biri de Göz İzleme (Eye-Tracking) tekniğidir. Bu teknikteki gelişmeler sayesinde araştırmacılar, sağlık, savaş sanayi, sivil havacılık, web tasarımı, dijital medya vb. birçok alanda hayatı daha kolay hale getirilebilecek sistemler hakkında çalışmalar yapabilmektedir. Bu çalışma kapsamında, göz izleme teknolojisinin temel özelliklerinden faydalanılarak beyin bilgisayar arayüzü (BBA) uygulaması geliştirilmiştir. Katılımcıların göz sabitlenme bilgisi, tarafımızca hazırlanan deneysel paradigma yazılımları bünyesinde göz-izleme cihazı ile ölçülerek, kişilerden verilen ödevleri gerçekleştirmeleri istenmiştir. Bu kapsamda iki farklı uyaran yazılımı üretilmiştir. Birinci yazılımda, kişilerin ekranda çeşitli bölgelerde görülen butonlara odaklanarak, gözlerinin sabitlenmesi ile butonlara basmaları sağlanmıştır. İkinci yazılımda ise, katılımcının harflere odaklanması istenerek, kelimeler ve cümleleri yazdırmayı sağlayan sanal bir klavye uygulaması geliştirilmiştir. Ayrıca göz fiksasyonları ısı haritası ile görselleştirilmiştir. Tüm aşamalarda kullanılan yazılım ve analiz tarafımızca geliştirilmiştir. Sonuç olarak, hareket etmeden göz hareketleri ile bildirim yapmayı sağlayan hibrid bir sistem geliştirilmiştir. Göz hareketlerine dayalı önerilen BBA sistemi test edilmiş ve yüksek komut/dakika sonuçlarına ulaşılmıştır. Deneysel bulgular önerilen hibrid BBA’nın güçlü ve öne çıkacak bir teknoloji olduğunu göstermektedir.	Göz hareketlerine dayalı beyin bilgisayar arayüz tasarımı, İnsan-Bilgisayar Etkileşimi, göz izleme, sanal klavye
669	Gözebaşı Köyü (Elazığ Güneyi) Çevresindeki Yüksekova Karmaşığı’na Ait Volkanik Kayaçların Jeokimyasal Özellikleri	"Çalışma alanı Güneydoğu Anadolu Orojenik Kuşağı içerisinde, Elazığ İli’nin yaklaşık 30 km güneyinde yer almaktadır. Bu alandaki Üst Kretase yaşlı Yüksekova Karmaşığı volkanik kayaçları, plajiyoklas, klinopiroksen, alkali feldispat, olivin ve manyetit, ilmenit gibi opak oksit mineralleri içermektedir. Kayaçlarda, intergranüler, glomeroporfirik, hyalomikroporfirik ve amigdaloidal dokular yaygındır. Kayaçların petrografik ve jeokimyasal karakteristikleri bazaltik bileşim ve toleyitik karakteri yansıtmaktadır. Kayaç örneklerinin N-MORB’a normalize edilmiş iz element dağılımları baz alındığında; LIL elementler değişkenlik göstermekle birlikte, genel olarak HFS elementlere göre zenginleşmişlerdir. Örneklerin nadir toprak element dağılımları yatay bir desen sergilemektedir. Sonuç olarak; jeokimyasal veriler, Gözebaşı Köyü (Elazığ Güneyi) çevresindeki volkanik kayaçları veren magmanın gelişiminde dalan okyanus kabuğu katkısına ve bu kayaçların bir okyanus içi yitimle ilişkili olarak geliştiklerine işaret etmektedir."	Gözebaşı (Elazığ Güneyi), Yüksekova Karmaşığı, Jeokimya
743	GSAP: Güç Sistem Analizi Uygulaması için Matlab Tabanlı Grafik Paketi	"Bu çalışmada, elektrik güç sistemlerinde kısa devre arızaları, iletim hatları hesaplamaları, kesici açma gücü hesabı ve yük akış analizi için kullanılabilecek, Matlab/Guide tabanlı GSAP (Güç Sistemleri Analiz Programı) isimli bir program geliştirilmiştir. Geliştirilen bu paket program, Matlab programının sunduğu nümerik ve görsel imkânlardan faydalanmaktadır. Matlab yazılımı; kolay erişilebilmesi ve sunduğu paket programların zenginliğinden dolayı güç sistemlerinin dinamik analizlerinde en çok tercih edilen araçlardan biridir. GSAP’da geliştirilen kullanıcı ara yüzleri; kısa devre arızaları, iletim hatları hesaplamaları, kesici açma gücü hesabı ve yük akış analizlerinin kolayca yapılabilmesini sağlamaktadır. GSAP’ın etkinliği, doğruluğu ve başlıca özellikleri bazı örnek güç sistemleri uygulamaları ile test edilmiştir. Geliştirilen simülatör kullanıcı etkileşimli olup, lisans ve yüksek lisans seviyesindeki güç sistemleri analizi derslerini desteklemek için kullanılabilmektedir."	Elektrik güç sistemleri, modelleme, analiz, matlab
876	Güllük Körfezi’nde (Ege Denizi) Lesepsiyen Hemiramphus far (Hemiramphidae)’ın Bulunuşu	Güllük Körfezi Küçüktavşan Adası açıklarında 15 m derinlikte, 282 mm boyunda bir Hemiramphus far bireyi 9 Şubat 2019 tarihinde ticari bir solungaç ağıyla yakalanmıştır. Bu makale Güllük Körfezi’nde H. far’ın ilk kaydını sunmaktadır. Aynı zamanda bu kısa not, Gökova Körfezi ve Eski Foça’dan sonra H. far’ın Ege Denizi’nin Türkiye kıyıları için üçüncü kaydıdır.	Nadir tür, lesepsiyen, kayıt, Güllük Körfezi, Ege Denizi
132	Gümüş nano malzemelerin çevre dostu, hızlı sentezi ve biomedikal uygulamaları	Bu çalışmada, ceviz yaprakları kullanılarak hazırlanan özüt ile gümüş nano malzemeler çevre dostu hızlı ve basit bir şekilde sentezlendi. Elde edilen bu malzemelerin karakterizasyonu UV-visiblespektrofotometre (UV-Vis.), Fourier dönüşümü kızılötesi spektroskopisi (FTIR), X- Işınımı Kırınımı Difraktrometresi(XRD), Taramalı Elektron Mikroskobu (SEM), zeta potansiyeli analiz verileri ile belirlendi. Gümüş nano malzemelerin 454.01 nm dalga boyunda maksimum absorbans, 23.66 nm kristal nano boyut, küresel görünüm ve -11.53 mV zeta potansiyeline sahip oldukları belirlendi. Biomedikal ugulamalar için anti-mikrobiyal etkileri patojen türler üzerinde incelendi. Bu türler üzerinde Minumum İnhibisyon Konsantrasyonları (MİK) 0.25-1.0 mg/L olarak mikrodilusyon yöntemi ile belirlendi.	XRD, anti-mikrobiyal, mikrodilusyon, özüt
110	Gümüş nano materyallerin sentezi, karakterizasyonu ve antimikrobiyal aktiviteleri	Gümüş nano materyallerin kullanım alanları oldukça yaygındır. Farklı sentezleme yöntemleri ile elde edilebilirler. Bu çalışmada, gümüş nano materyaller (AgNP’ler) biyosentez yöntemi kullanılarak ekonomik ve basit bir şekilde elde edildi. Sentez sonucunda elde edilen AgNP’ler UV-visiblespektrofotometre (UV-Vis.), Taramalı Elektron Mikroskobu (SEM), X- Işınımı Kırınımı Difraktrometresi (XRD), Fourier dönüşümü kızılötesi spektroskopisi (FTIR), Zeta potansiyeli cihazları kullanılarak karakterize edildi. AgNP’lerin 426.66 nm dalga boyunda maksimum absorbansa sahip oldukları, küresel morfolojik yapı sergiledikleri, 17.68 nm kristal nano boyut ve yüzey yüklerinin -20.9 mV zeta potansiyeli dağılımı gösterdiği değerlendirildi. Patojen mikroorganizmalar üzerinde Minumum İnhibisyon Konsantrasyonları (MİK) 0.03-0.5 mg/L olarak mikrodilusyon yöntemi kullanılarak tespit edildi.	Zeta potansiyel, AgNP'ler, biyosentez, SEM, MİK
144	Gümüşler (Niğde) Antimon (Sb) Cevherleşmesinin Mineralojik ve Jeokimyasal Araştırılması	Gümüşler Sb cevherleşmesi Niğde metamorfikleri içerisinde yapısal kontrollü olarak iki farklı tipte cevherleşme sunmaktadır. Birinci tip cevherleşme metamorfiklerin şistozite yüzeyine parelel konumda kuvars bantları içerisindedir. İkinci tip cevherleşme fay düzlemleri içerisinde breşik zonda yer almaktadır. Her iki cevher tipinin ana gang minerali kuvars olup, baritt minerali de bulunmaktadır. Antimon cevherinin ana minerali stibnit olup, süperjen ortamlarda alterasyonu sonucu ikincil antimon oksit minerallerine dönüşmüştür. Şistozite yüzeylerinin arasındaki cevherleşme süt kuvars içerisindedir. Breşik zondaki cevherler ise Niğde metamorfiklerine ait breş parçaları ile birlikte bulunmaktadır. Antimon cevheri ile birlikte Hg cevherleşmesinin ana cevher minerali zinoberdir. Zinoberler yüzey sularının introzyondan kaynaklanan ısınması sonucu metazinobere dönüşmüştür. Kuvars kristalleri içerisinde nabit altın taneleri bulunmaktadır. Jeokimyasal analiz sonuçlarının ikili diyagramlarında Sb-Cu, Sb-Zn ve Sb-Mo element çiftlerinin arasında negatif ve Sb-As, Sb-Pb ve Sb-Ba arasında pozitif bir bağlantı bulunmaktadır. Elementler arasındaki bu ilişki korelasyon matriksinde de tespit edilmiştir.	Gümüşler, Jeokimya, Stibnit, Zinober, Metazinober, Nabit Altın
457	Güncel İkili Optimizasyon Algoritmalarının Kısıtsız Kıyaslama Fonksiyonlarındaki Performans Karşılaştırmaları	İkili optimizasyon algoritmaları, 0 ve 1 gibi kesin sonuçlar ürettiğinden algoritma geliştiricileri için ilgi alanı olmuştur. Bu çalışmada ikili problemleri çözmek için geliştirilen algoritmalardan başarımı yüksek olan optimizasyonları belirlemek amacıyla kıyaslama fonksiyonları kullanarak test yapılmıştır. İkili optimizasyonlar, optimum çözümün garanti edilemediği algoritmaların aksine 0 ve 1 gibi sonuç üreterek kolaylık sağlamaktadır. Bu kolaylığı daha etkin kullanmak amacıyla aktif olarak kullanılan optimizasyonlar ile hibrid yöntemlerin gelişimi sağlanmıştır. Bu yöntemlerden başarılı olanların belirlenmesi çalışmalarımızda rehber olması açısından önem arz etmektedir. Bunu sağlamak için ikili optimizasyon problemleri, kullanılan yöntemler, modifikasyon teknikleri hakkında literatür taraması yapıldıktan sonra 13 adet kısıtsız kıyaslama fonksiyonu kullanarak İkili Parçacık Sürü Optimizasyonu (BPSO), İkili Gri Kurt Optimizasyonu (BGWO), İkili Yusufçuk Algoritması (BDA), İkili Yarasa Algoritması (BBA) ve hibrid BPSOGSA algoritmaları test edilmiş ve optimuma en yakın sonuç veren algoritmaların tespiti yapılmıştır. Elde edilen test sonuçlarına göre optimuma en yakın sonucu BBA vermiştir.	İkili Optimizasyon, Kısıtsız Kıyaslama Fonksiyonları, Modifikasyon Teknikleri, Başarım Değerlendirmesi
582	Güneş enerjili bir kurutucudaki ekserjetik faktörlerin hesaplanması ve yapay sinir ağı ile modellenmesi	Termodinamik analiz, özellikle ekserji analizi, termal sistemlerin analizi için önemli bir araçtır. Kurutma sistemlerinde ekserji hesaplamaları için birçok formülasyon ve veri kullanılmaktadır. Bugün, büyük miktarda veriyi elle işlemek ve analiz etmek zordur. Bu nedenle, verilen bir problemi çözmek için problem ortamından elde edilen verileri yapay zeka yöntemleri ile eğiterek çözüme ulaşmak hedeflenmektedir. Bu çalışmada, elma ürünü bir güneş kurutma sisteminde kurutuldu ve ürünün kurutma işleminin ekserji analizi yapıldı. Bazı ekserjetik faktörlerin elma ürünü kurutmasında kullanılan kurutma sisteminin performansı üzerine etkileri incelenmiştir. Bu amaçla, ekserji etkisi, atık ekserji oranı (AEO), çevresel etki faktörü (ÇEF), ekserjetik sürdürülebilirlik indeksi (ESI) ve iyileştirme potansiyeli (IP) gibi ekserjetik faktörler dikkate alınmıştır. Eksergetik bir faktör olan AEO değerlerini tahmin etmek için yapay sinir ağı kullanılarak öngörücü bir model oluşturulmuştur. Modelin geçerliliğini hesaplamak için ortalama mutlak hata (MAE), kök ortalama kare hatası (RMSE), göreceli mutlak hata (RAE) ve kök göreceli mutlak hata (RRAE) hata analizleri kullanılmıştır. Sonuç olarak, kuruma süresi arttıkça AEO artmıştır. Güneş enerjisi kurutma sisteminin ekserji verimliliği ve gelişme potansiyeli, kuruma süresi arttıkça azalmıştır. YSA kullanılarak oluşturulan öngörücü model, AEO değerlerini başarıyla öngörmüştür. Elde edilen öngörü modelinin farklı kurutma sistemleri ve farklı ürünler için kullanılabileceği gösterilmiştir.	Güneş kurutucu, Ekserjetik faktörler, Atık ekserji oranı, Yapay sinir ağı
550	Güneş Enerjisi Sistemleri için Arduino Tabanlı Matlab/Simulink Programı Üzerinden Denetlenen Akü Şarj Ünitesi Tasarımı ve Uygulaması	Gelişen teknoloji, sanayileşme ve dünya nüfusundaki artış enerji tüketimini hızla arttırmakta buna paralel olarak fosil yakıtlarının rezervleri süratle tükenmektedir. Fosil enerji kaynaklarının çevre sorunlarına yol açması, rezervlerinin sınırlı ve belirli bölgelerde olması, ülkelerin yenilenebilir enerji kaynaklarına yönelmesine sebep olmuştur. Güneş panellerinin ürettiği enerji atmosferik olaylara bağlı olarak değişkenlik göstermekte olup doğrudan aküyü şarj etmesi uygun değildir. Bu nedenle bu çalışmada şebekeden bağımsız fotovoltaik (PV) sistemlerde kullanılan bataryaların ömrünü artırmak, aşırı şarj ve deşarj olmasının önüne geçmek için Arduino tabanlı şarj kontrol ünitesi tasarlanmış ve uygulaması gerçekleştirilmiştir. Sistem için DA-DA azaltan dönüştürücü Matlab/simulink benzetim programı kullanılarak tasarlanmıştır. Sistemin Ardiuno üzerinden Matlab/simulink ile kapalı çevrim kontrolü oransal-integral (PI) denetleyiciyle gerçekleştirilmiştir. Ayrıca sistem için gerekli olan yazılımsal ve donanımsal aygıtlar başarı ile tasarlanmıştır. Sonuç olarak Arduino tabanlı PI denetimli DA-DA şarj ünitesi benzetim ortamında ve deneysel olarak gerçekleştirilmiş olup elde edilen sonuçlar değerlendirilmiştir.	Güneş enerjisi, Arduino, Matlab/Simulink, PI denetleyici, Akü Şarj ünitesi tasarımı
218	Güneş Sıcak Su Isıtma Sistemleri için Termo Ekonomik Optimizasyon Üzerine Bir Çalışma	Güneş enerjisi uygulamaları için optimum ısı depolama tankı kapasitesini tahmin etmek için basit cebirsel formül üreten yıllık ortalama koşulda kararlı durum performansına dayalı bir termo ekonomik optimizasyon analizi sunulmuştur. P1-P2 metodu, bu çalışmada, tüm sistem elemanlarının maliyetleri de dahil olmak üzere, sıcak kullanım suyu ısıtma sistemlerinin (SHW) termo ekonomik analizi için en uygun ısı depolama tankı boyutlandırma kriterleri ile birlikte kullanılmaktadır. Optimum depolama kapasitesi ve en uygun kollektör alanı, güneş enerjili sıcak su ısıtma sistemleri için maksimum net yaşam döngüsü tasarrufunun gerçekleştiği yerde hesaplanır. Optimizasyon formülasyonunun geçerliliği kontrol edildi.	Termo ekonomi, Güneş sıcak su ısıtma, Optimizasyon, Depolama hacmi
537	Gürleşen-Tülü (Doğu Toroslar) Yöresinde Yüzeyleyen Paleozoyik ve Mesozoyik Birimlerin Petrografisi ve Stratigrafisi	Bu araştırmada, Saimbeyli ilçesi ile Gürleşen-Tülü köyleri (Adana) arasında kalan alan içinde yüzeyleyen birimlerin detaylı petrografik ve stratigrafik incelenmesi yapılmıştır. İnceleme alanında temelde Ordovisiyen yaşlı şeyl, şistli şeyl ardalanmasından oluşan Armutludere formasyonu yer almaktadır. Bu birim üzerine Erken Devoniyen yaşlı kumtaşı, çamurtaşı, şeyl, killi kireçtaşı ardalanması ile temsil olunan Ayıtepesi formasyonu uyumsuz olarak gelmektedir. Ayıtepesi formasyonu üzerinde uyumlu olarak Orta Devoniyen yaşlı dolomitize kireçtaşlarından oluşan Şafaktepe formasyonu yer almakta olup, bu birim üzerine Geç Devoniyen yaşlı kumtaşı, şeyl, kireçtaşı ardalanması ile Gümüşali formasyonu uyumlu olarak gelmektedir. Genellikle kireçtaşları ile temsil edilen Permiyen yaşlı Yığılıtepe formasyonu, Gümüşali formasyonu üzerinde uyumsuz olarak yer almaktadır. Bu formasyon üzerine kumtaşı, marn, killi kireçtaşından oluşmuş Triyas yaşlı Katarası formasyonu uyumlu olarak gelmektedir. Gri, bej renkli kireçtaşlarından oluşan Jura-Kretase yaşlı Köroğlutepesi formasyonu, Katarası formasyonu üzerinde uyumsuz olarak gelmektedir. İnceleme alanından derlenen numunelerden hazırlanan 21 adet ince kesit üzerinde yapılan petrografik çalışmalar sonucunda bölgedeki kırıntılı çökellerin genellikle düşük enerjili bir ortamda işlendiği ve kum boyu bileşenlerin iyi yıkanmadığı, karbonat kayaçların ise genellikle mikrosparitik özellikte olduğu ortaya konulmuştur.	Petrografi, Stratigrafi, Doğu Toros, Gürleşen-Tülü
804	Gürültü Seviyesi Ölçümlerinde Akıllı Telefon Uygulamaları	Gürültü kirliliğinin insan sağlığı için son derece önemli olması ve her geçen gün trafik kaynaklı gürültü kirliliğinin artması şehirlerde gürültü kirliliğinin ölçülmesini ve gürültü haritalarının oluşturulmasını zorunlu kılmıştır. Gürültü kirliliği ölçümlerinde kullanılan gürültü cihazlarının maliyetleri dikkate alındığında, daha fazla ölçüm noktasında veri alabilmek ve ölçüm maliyetlerini düşürebilmek için, son yıllarda akıllı telefonlarda kullanılan gürültü ölçüm yazılımları kullanılmaya başlanmıştır. Bu çalışmada, laboratuvar ortamında gürültü ölçüm cihazı ile farklı telefon ve yazılımların gürültü ölçüm hassasiyetleri araştırılmıştır. Çalışmada Android ve iOS işletim sistemleri ve farklı model telefonlar kullanılmıştır. Gürültü ölçümlerinde Noise Meter ve Sound Meter Pro yazılımlarının performansları değerlendirilmiştir. Telefonlardaki mikrofon sistemlerine ve Android ve iOS sistemlerine bağlı olarak yazılımların trafik gürültüsü ölçümleri, sürekli ölçüm cihazı sonuçları ile değişiklik göstermektedir. Yazılımların hassasiyetlerinin geliştirilmesi ile sürekli ölçüm cihazlarının verdiği sonuçlara ulaşılabileceği, daha fazla noktada düşük maliyetle hassas ve doğru ölçüm yapılabileceği düşünülmektedir.	Gürültü, Android, iOS, Sound meter pro
66	Güvenlik Kültürü için Öğrenme Kuramlarının Değerlendirilmesi	Güven, insanın temel ihtiyaçlarından biri olmakla birlikte sürdürülebilir güvenliğin sağlanması çeşitli bilgi beceri ve tutum gibi yetkinliklerin edinimini gerektirir. Çalışma, genel anlamda güven kavramını bir kültür unsuru olarak ele alarak ve her yaş için güvenlik farkındalığının ve yetkinliğinin kazanılmasının öğrenme yolu ile mümkün olduğunu açıklamıştır. Güvenlik kültürünün geliştirilmesi için bilimsel öğrenme kuramlarından faydalanılması gerektiğini savunan çalışmada, temel öğrenme kuramları açıklanmış ve güvenlik kültürü bu kuramlar çerçevesinde değerlendirilmiştir. Güvenlik kültürünün multidispliner ve hayat boyu devam eden bir ilgi alanı olması itibari ile zamanla gelişen kuramlarla desteklenerek sürekli geliştirilebileceği sonucuna varılmıştır	güvenlik kültürü, öğrenme kuramları, güvenli davranış, güvenlik farkındalığı
71	Güvenlik Kültüründe Yeni Bir Yaklaşım: Güvenlik Koçluğu	Örgüt kültürünün bir parçası olan güvenlik kültürünü etkileyen birçok parametre vardır. Bunların başında çalışanların değerleri, inançları, varsayımları gibi hususlar gelmektedir. Güvenlik kültürü oluşturmada ve geliştirmede çalışan davranışlarını analiz etmek ve güvensiz davranışlar üzerinde çalışmak gerekecektir. Tam bu noktada koçluk devreye girmektedir. Bir işletmede güvenlik kültürüne katkı sağlamak için uygulanacak güvenlik koçluğu ile hem işverenin hem çalışanların süreci sahiplenmesi ve güvene dayalı bir iletişim kurulması sağlanabilir. Yukardan emir kontrol yaklaşımı yerine güvenlik koçluğu yaklaşımı ile kişilerin değerleri göz önüne alınarak içlerindeki potansiyeli keşfetmeleri sağlanır. Bu çalışma ile güvelik kültür, davranış odaklı güvenlik, insan faktörleri analizi ve sınıflandırma sistemi, koçluk ve güvenlik koçluğuna ilişkin geniş bir literatür taraması gerçekleştirilmiştir. Güvenlik koçluğunun, yüksek performanslı güvenlik kültürüne olan katkısı ele alınmıştır. Aynı zamanda güvenlik koçluğu, davranış odaklı güvenlik ve insan faktörleri analizi ve sınıflandırma sisteminin birlikte kullanılabileceği sistematik bir yaklaşım ortaya konmuştur.	Koçluk, Güvenlik koçluğu, Güvenlik kültürü, Davranış odaklı güvenlik, İnsan faktörü analizi ve sınıflandırma sistemi
771	Hafif Silah Mühimmatları Üretiminde Sertifikasyon Özgünlük ve Tasarım Gereksinimleri ile Kompozit Mühimmatlardaki Gelişmeler	Dünyanın birçok bölgesinde farklı seviyelerde silahlı çatışmalar devam etmektedir. Bu çatışmaların birçoğu ülkemiz coğrafyasına yakın bölgelerde yer almakta ve Türkiye’nin güvenliğini yakından ilgilendirmektedir. NATO gibi çokuluslu güçler bu çatışmaların önlenmesine yönelik tedbirler almakta ve çoğu zaman askeri kuvvetleri vasıtasıyla bu çatışmalara müdahil olmaktadırlar. Çatışmalar, doğal olarak ülkelerin savunma güçlerine ihtiyaç duymasına neden olmaktadır. Dolayısıyla, gün geçtikçe artan ihtiyaçların merkezinde hafif silah ve hafif silah mühimmatı ihtiyacı yer almaktadır. Bu çalışmada, hafif silahlar ve hafif silah mühimmatların üretimine yönelik Makine ve Kimya Endüstrisi Kurumu, NATO Ordu Silahlanma Grubu, ABD Ordusu Araştırma Geliştirme Mühendislik Komutanlığı, ABD Ordusu Silahlanma Araştırma Geliştirme ve Mühendislik Merkezi ve Alliant Techsystems Inc. verisinden faydalanılmak suretiyle hazırlanan değerlendirmelere yer verilmektedir.	Hafif Silah Mühimmatları, Mühimmat Üretimi, Mühimmat Sertifikasyonu, Mühimmat Tasarımı, Kompozit Mühimmatlar
470	HAMMADDE VE KLİNKER ÖĞÜTÜLEBİLİRLİKLERİNİN ÇİMENTO ÜRETİMİNDE ENERJİ TÜKETİMİNE ETKİSİNİN ARAŞTIRILMASI	Bu çalışmada kalker, mermer artığı, kil taşı, tras, alçı taşı ve klinker üzerinde Hardgrove ve Bond öğütülebilirlik testleri yürütülmüştür. İki farklı tesise ait klinker örnekleri üzerinde 35 ve 45 dakika öğütme süresi sonunda klinkerlerin incelik değerleri karşılaştırılmıştır. Endüstriyel ölçekte farklı tesislere ait özdeş iki değirmende Cem I 42,5 R ve Cem IV/B 32 R çimentoları öğütülerek 32 ?m, 45 ?m ve 90 ?m elek üstü değerleri karşılaştırılmıştır. Endüstriyel değirmenlerde farklı tip çimento üretimleri için birim enerji tüketimleri hesaplanarak kıyaslanmıştır. Hammaddelerin öğütülebilirlik farkları, çimento üretiminde harcanan enerji miktarları deneysel ve endüstriyel testlerle ortaya konulmuştur. En kolay öğütülen malzemenin kil taşı, en zor ise klinker olduğu görülmüştür. HGI ve Bond testleri sonucunda öğütülmesi kolay malzemeler ile endüstriyel ölçekte çimento üretilmek istenildiğinde, öğütülmesi zor olan klinkere ikame olarak tras, kalker ve mermer artığı kullanılarak üretilen katkılı çimentoların öğütme enerjisi ihtiyaçlarının Cem I Portland çimentosundan daha az olduğu ve daha kolay öğütülebildikleri teyit edilmiştir.	Klinker, Çimento, Ham Madde, Enerji, Öğütme
226	Haraptepe (Horzum-Adana) Pb-Zn Cevherleşmesinin Kökenine Genel Bir Yaklaşım	"Bu çalışmanın amacı Adana ilinin kuzeydoğusunda yer alan Haraptepe (Horzum) cevherleşmesinin jeokimyasal özelliklerini ortaya koymaktır. Doğu Toroslarda yer alan cevher zonu Horzum Pb-Zn yatağının bir koludur. Geyikdağı birliğine ait kayaçların gözlendiği bu alanda temelde Kaotik seri, üzerinde ise tektonik dokanak ile Çaltepe ve Seydişehir formasyonları gözlenir. Cevherleşme Orta Kambriyen yaşlı Çaltepe formasyonuna ait açık renkli kireçtaşları içerisinde bulunur. Cevherleşme K10OD doğrultulu ve GD’ye eğimlidir. Epijenetik oluşumlu metalce zengin cevher, cep ve mercekler şeklinde olup stratabound karakterdedir. Cevherleşmede birincil sülfürlü mineraller; galenit, sfalerit, pirit ve çok az miktarda kalkopirit şeklindedir. İnceleme alanından derlenen cevherli örneklerin değerli metal, ana ve iz element analizleri sonucunda Zn %50’ye kadar Pb ise %25’e kadar ulaşmaktadır. Yüzeyden alınan örneklerde Zn değeri ortalama %30,5 ve Pb ise %11,4’tür. Cu değeri 1-14 ppm ve Mn 210-642 ppm arasında değişmekte olup Cd miktarı ile Ag miktarı ise ortalama <0,5 ppm’dir. Yapılan yeraltı sondajlarından derlenen örneklerin analiz sonuçları da yüzey örneklerine benzerlik sunar. Cevher mineralojisi ve jeokimyası değerlendirildiğinde Haraptepe cevherleşmesi Horzum Bölgesindeki diğer yataklara benzer bir karakter sergilemekte olup düşük Cu oranı ile de karbonat ornatım yataklarına benzer bir davranış sergiler."	Çaltepe formasyonu, Epijenetik, Pb-Zn cevherleşmesi, Jeokimya, Haraptepe
387	Hareketli tabanlı akarsularda yan savak civarındaki oyulma derinliklerinin genetik ifadeli programlama ile belirlenmesi	"Yan savaklar su yüksekliğinin kontrol altında tutulması, sistemdeki atık suyun deşarj edilmesi ve debi ölçümü gibi amaçlar için kullanılan ve de genel olarak akarsular üzerine inşa edilen hidrolik yapılardır. Hareketli tabanlı akarsularda en sık karşılaşılan hidrolik problemlerin başında oyulma problemi gelmektedir. Hareketli tabanlı akarsularda yan savak civarındaki oyulma olayını araştıran çalışmalar literatürde mevcut olup; bu çalışmalardaki yöntemler genellikle fiziki model üzerindeki deneysel çalışmalar olarak ele alınmaktadır. Bu çalışmada hareketli tabanlı akarsularda yan savak civarındaki oyulma derinlikleri Genetik İfadeli Programlama kullanılarak matematiksel olarak modellenmiştir. Modelimizde hareketli tabanlı doğrusal kanalda elde edilen temiz su oyulması ve hareketli taban oyulması deneysel verileri kullanılmıştır. Bu çalışmada modeller oluşturulurken bağımsız boyutsuz değişkenler; rölatif akım hızı (V/Vk), boyutsuz yan savak uzunluğu (L/b), rölatif yan savak kret yüksekliği ((h1-p)/h1) ve taban malzemesi dane çapı (d50/p)giriş verisi olarak çıkış verisi rölatif denge oyulma derinliği(Hd/p) ise çıkış verisi olarak kullanılmıştır. Çalışma sonucunda matematiksel modellemede hesaplanan değerler ile fiziki modelde ölçülen değerler karşılaştırılarak, modelin iyi bir performans gösterdiği belirlenmiş ve hareketli tabanlı akarsularda yan savak civarındaki oyulma derinliklerinin Genetik İfadeli Programlama kullanılarak belirlenebileceği ortaya konulmuştur."	Hareketli Taban, oyulma, Yan savak, GEP
287	HARİCİ REENFEKSİYONLARA BAĞLI TÜBERKÜLOZUN UYARLAMALI KALMAN FİLTRE TEMELLİ OPTİMAL KONTROLÜ	Tüberküloz gibi epidemiyolojik hastalıkları matematiksel modeller üzerinden incelemek hastalığın gelecekteki dinamiklerini yorumlamak için faydalıdır. Bu modellerin varlığında, hastalığı ortadan kaldırabilecek stratejileri hesaplamak mümkün olmaktadır. Bu çalışmada, aktif tüberkülozlu, evde ya da hastanede tedavi edilen bireylerde ölçülemeyen tüberküloz dinamiklerini kontrol etmek için uyarlanabilir kokusuz bir Kalman filtre (UKKF) tabanlı optimal denetleyici tasarlanmıştır. Harici reenfeksiyona bağlı tüberküloz hastalarının evde ve hastanede tedavi görmeleri durumunun incelenmesi, optimal tedavi seçenekleri araştırılmasına olanak sağlamaktadır. Bu sayede küçük bir bulaşıcı insan grubu varlığında bile hastalığın uzun vadede kalıcı olmasının önüne geçileceği düşünülmektedir. Tüberküloz modelinden elde edilen tahmin ve kontrol sonuçlarına göre, tasarlanan uyarlanabilir optimal denetleyicinin, bulaşıcı virüs taşıyan kişilerin eve ya da hastaneye geçişi için doğru kararlar verebilecek nitelikte olduğu kanısına varılmıştır.	Optimal kontrol, Uyarlamalı kontrol, Kalman filtre, Tüberkuloz, Harici reenfeksiyon.
839	Hastane Yapıları Teknik ve Destek Hizmet Birimlerinin Mekânsal Büyüklük Analizi: Çukurova Üniversitesi Tıp Fakültesi Balcalı Hastanesi Örneği	Hastaneler büyük, karmaşık ve 24 saat kesintisiz sağlık hizmeti sağlayan yapılardır. Bu yapıların kesintisiz çalışmasında teknik ve destek hizmet birimleri önemli rol almaktadır. Bu birimlerde ortaya çıkacak aksamalar, hasta, hasta yakını ve personel güvenliğini tehlikeye atmakta, ortam konforlarının bozulmasını sağlamakta hatta hastalarda ölümle sonuçlanabilecek ciddi sonuçlar doğurabilmektedir. Bu doğrultuda böylesi öneme sahip olan teknik hizmet birimlerine dikkat çekmek amacıyla bu çalışmada Çukurova Üniversitesi Tıp Fakültesi Balcalı Hastanesi?nde yer alan teknik ve destek hizmet birimlerinin mekânsal büyüklüklerinin belirlenmesi amaçlanmıştır. Araştırmanın temel materyalleri, Balcalı Hastanesi 1/1.000 ölçekli hâlihazır haritası, 1/100 ölçekli mimari kat planları ve hastane yapısına yönelik saha tespit çalışmalarından elde edilen niceliksel ve niteliksel verilerinden oluşmaktadır. Araştırmanın yöntem kurgusu, hastane toplam kapalı alan nicel verileri ile teknik ve destek hizmet birimlerinin nicel verilerinin alansal büyüklük çerçevesinde irdelenmesine dayanmaktadır. Bu doğrultuda yapılan bu çalışmada, hastanenin toplam mekânsal büyüklüğü ile teknik ve destek hizmet birimlerinin mekânsal büyüklükleri belirlenmiştir. Ç.Ü. Tıp Fakültesi Balcalı Hastanesi örneği konulu araştırmada mekânsal büyüklükler Türkiye Sağlık Yapıları Asgari Tasarım Standartları 2010 Yılı Kılavuzunda yer alan standartlar çerçevesinde incelenerek değerlendirilmiş ve araştırmanın sonucunda teknik birimlerin, hastanenin toplam kapalı alanının yaklaşık %10?unu oluşturduğu görülmüştür. Ayrıca asgari standartlar doğrultusunda, 1200 yataklı hastaneler için belirlenmiş olan, yatak başına asgari 130 m2 mekânsal alan büyüklüğünün, Balcalı hastanesinde bu değerin üzerinde olduğu ve yatak başına yaklaşık 159 m2 alan kullanıldığı tespit edilmiştir. Bu çalışma ile hastane tasarımlarında ön planda tutulan mimari konfor şartlarının ve estetik düzeyin yanısıra, sisteme can veren teknik ve destek hizmet bölümlerinin önemine dikkat çekmek istenmiştir.	Hastane yapısı, Mekânsal büyüklük analizi, Teknik ve destek hizmet birimleri
525	Hastanelerde Isıtma, Havalandırma ve İklimlendirme Uygulamalarının Enerji ve Ekserji Analizi	"Bu çalışmada, Irak, Süleymaniye’deki Qaladze hastanesinde kullanılan HVAC sistemlerinin enerji ve ekserji analizleri termodinamiğin birinci ve ikinci yasalarına göre yapılmıştır. Yapılan analizlere göre kazan ve klima santralleri için ortalama ısıl enerji ve ekserji verimleri sırasıyla %89, %19,5 ve %81,5, %24; chiller grubunun soğutma performans katsayısı ortalama 4,82 olarak hesaplanmıştır. HVAC sistemlerinin genel olarak ısıl konforu hastanede sağladıkları tespit edilmiştir. Ancak hastanedeki iç hava kalitesini ve ısıl koşullarını iyileştirmek için HVAC sistemlerinin tüm bileşenlerinin sürekli kontrol edilmesi gerektiği görülmüştür."	Hastane, Enerji, Ekserji, İklimlendirme
68	Hastanelerde Pasif Yangın Güvenlik Önlemlerinin Ulusal ve Uluslararası Mevzuatlara Göre Karşılaştırılması	Hastaneler, çalışan, öğrenci, hasta ve ziyaretçi sayısından dolayı kullanıcı yükü ve yangın yükü fazla olan kurumlardır. Hastanelerde, poliklinikler, derslikler, laboratuarlar, yemekhane, ofisler, mutfak, kazan dairesi, çatı katı, arşiv, elektrik tesisatı ve oksijen sistemleri gibi birçok mekân tek çatı altında toplandığı için çok tehlikeli işyerleri arasındadır. Bu yüzden hastanelerde yangın büyük bir risk olup, bina tasarımında önemli rol oynayan pasif sistemlere uygun dizayn edilmesi ile yangın riski ortadan kaldırılabilir ya da minimuma indirilebilir. Bu çalışmada, hastanelerde alınan pasif yangın güvenlik önlemleri hem ulusal hem uluslararası yangın güvenlik mevzuatlarına göre değerlendirilmiştir. Bu çalışmada, Türkiye yangından korunma yönetmeliği ile Amerika Bileşik Devletleri Standardı ve İngiliz Yapı Standardı gibi uluslararası yangın güvenlik mevzuatlarına göre hastanelerdeki pasif yangın güvenlik önlemleri 14 madde üzerinden karşılaştırılmıştır. Amerika Bileşik Devletleri Standardı olan NFPA yangın güvenlik önlemlerinde tüm maddeler detaylı olarak açıklanmıştır. Ancak diğer iki yönetmelik 14 maddeden sadece dört maddeye yer vermiştir. Hastanelerin alt bölümlerine ait özel hükümler bulunduğu için NFPA uluslararası standardından faydalanılarak ulusal mevzuatımızdaki pasif yangın güvenlik önlemlerindeki eksiklikler giderilirse hastane binalarındaki yangın riski en aza indirilebilecektir.	Yangın, Hastane yangınları, Pasif yangın güvenlik önlemleri
393	Hastelloy C276/UNS S32205 Malzeme Çiftinin Birleştirilmesinde ER 316 L İlave Metal Kullanımının Mikroyapı ve Mekanik Özelliklere Etkisi	Bu çalışmada, Hastelloy C276 nikel bazlı süper alaşım ile UNS S32205 dubleks paslanmaz çelik benzer olmayan malzeme çifti, MAG (metal aktif gaz) yöntemi ve ER 316L ilave metali kullanılarak birleştirilmiştir. Kullanılan ilave metalin kimyasal özellikleri her iki ana malzemenin mekanik ve kimyasal özelliklerinden farklıdır. Kaynaklı bağlantının genel mikro yapısı optik mikroskop ile incelenmiştir. Benzer olmayan birleştirmenin, ergime sınırlarında meydana gelen geçiş bölgesinin elementel karakterizasyonu yapılarak, bu bölgede seyrelme sonucu meydana gelen değişimler elementel haritalama ile açıklanmıştır. İlave metalin Nikel içeriği nedeni ile tüm çentik darbe testi numunelerinde yüksek tokluk değerleri elde edilmiştir.	Ni alaşımları, Dubleks paslanmaz çelik, Kaynak metalürjisi, Mekanik özellikler, Mikroyapı karakterizasyonu
794	HAVA KALİTESİ PARAMETRELERİNİN TAHMİNİ VE MEKANSAL DAĞILIMI İÇİN MAKİNE ÖĞRENMESİ YÖNTEMLERİNİN KULLANILMASI	"Hava kirliliği, nüfus ve endüstrileşmenin artması ile birlikte günümüzde küresel boyutta yaşanan sorunlardan biri haline gelmiştir. Bu nedenle hava kirletici parametreler düzenli aralıklarla ölçülmeli ve ölçüm sonuçları değerlendirilerek gerekli tedbirler alınmalıdır. Hava kirliliğinin önlenmesi amacıyla kirletici parametreler bir model kapsamında değerlendirilmesi gerekmektedir. Son zamanlarda günümüzde hava kirliliğine yönelik objektif ve daha hassas sonuçların elde edilmesi için yapay zeka teknolojilerine ait makine öğrenmesi algoritmalarından yararlanılarak elde edilen çalışmalar yapılmaktadır. Bu çalışmada, öncelikli olarak hava kirletici parametrelerin özellikleri, çevreye olan etkileri ve bu parametrelerin tahmin edilmesi ve izlenmesinin gerekliliği açıklanmıştır. Ardından bu parametrelerin değerlendirilmesinde uygulanan makine öğrenmesi yöntemlerinin neler olduğu; hangi parametrelerin kullanıldığı, kullanım amaçları, kısıtlılıkları ve elde edilen doğruluk düzeyleri açısından incelenerek kullanılan yöntemlere ve çalışma prensiplerine ilişkin detaylı bilgi verilmiştir. Bu çalışma, hava kalitesinin iyileştirilerek sürdürülebilir bir çevrenin elde edilmesinde hangi parametreler hangi yöntem kullanılarak nasıl bir analiz ile incelenmeli sorusuna ilişkin seçim karmaşasının çözümlenmesine yönelik gelecek çalışmalara bir fikir sunmaktadır."	hava kirletici parametre, makine öğrenmesi, mekansal dağılım, yapay zeka, tahmin modellemesi
227	Hava Koşullarının ve Bazı Demografik Özelliklerin Doğrulanmış COVID-19 Vakaları Üzerine Etkisi: Türkiye’nin 12 İstatistik Bölgesi Analizi	COVID-19, 2020’nin başından beri tüm dünyayı etkilemektedir. Mevcut kanıtlar, virüsün kontamine nesneler veya enfekte kişilerle yakın temas yoluyla yayıldığını gösterse de, virüsün hangi koşullar altında daha hızlı yayıldığına dair sınırlı araştırma vardır. Bu çalışma, COVID-19 vakaları ile meteorolojik koşullar arasındaki ilişkiyi ve bazı demografik özellikleri ortaya çıkarmak için yapılmıştır. Bu amaçla, gerçek hava sıcaklığı, nem, rüzgâr hızı gibi meteorolojik parametreler ve nüfustaki 65 yaş üstü birey sayısı, bireylerin eğitim düzeyi, nüfus yoğunluğu gibi demografik özeliklerle COVID-19 vakaları arasındaki ilişki analiz edilmiştir. Analizler, Spearman’ın korelasyon katsayılarına göre yapılmıştır. Sonuç olarak, gerçek hissedilen hava sıcaklığı, rüzgar hızı, nüfus yoğunluğu ve 65 yaş üstü birey sayısı ile COVID-19 vakaları arasında pozitif korelasyon, hava nem ile negatif korelasyon tespit edilmiştir.	COVID-19, Koronavirüs, Hissedilen hava sıcaklığı, Rüzgar hızı, Nem, Yaş, Nüfus yoğunluğu
1072	Hava sızdırmazlığının konvansiyonel pencerelerin ortalama ısıl yalıtım performansındaki rolü	Binalarda yapı elemanlarının ısıl direnç yeteneklerinin iyileştirilmesive yapı elemanlarından gerçekleşen enerji kayıplarında ciddi bir role sahipolan hava sızdırmazlığının maliyet etkin yöntemlerle minimize edilmesi günceldüşük/sıfır karbon bina standartlarının yakalanabilmesi açısından büyük önemarz etmektedir. Bina yapı elemanları arasında pencereler infiltrasyon esaslıısı kayıplarına hatırı sayılır ölçüde etki ederler. Cam yüzeylerden gerçekleşeninfiltrasyon kaynaklı ısı kayıpları özellikle eski pencerelerde ve özensizcegerçekleştirilen montajlarda azımsanmayacak değerlere ulaşabilmektedir.Literatürde hava sızdırmazlığının konvansiyonel pencerelerden olan enerjikayıplarına etkisini belirlemeye yönelik bazı teşebbüsler olmasına rağmen, eldeedilen sonuçlar arasında pek çok çelişkiler mevcuttur. Bu yüzden buaraştırmada, hava sızdırmazlığının konvansiyonel hava dolgulu çift camlıpencerelerin ortalama ısı transfer katsayısına (U-değeri) olan etkisi kapsamlıbir deneysel çalışma ile incelenmektedir. Testler Nottingham’da bulunan vekonvansiyonel hava dolgulu çift camlı pencerelerle restore edilmiş karakteristikBirleşik Krallık mimarisine sahip bir konutta gerçekleştirilmektedir. Konuttakipencerelerden bir tanesi ısıl yalıtım testlerine tabi tutulmaktadır. Testpenceresinin bir kanadı mükemmel hava sızdırmazlığı temin eden özel saydam birörtü ile ön yüzeyden kaplanırken, diğer pencere kanadı sıradan durumu temsiledecek şekilde olduğu gibi bırakılmaktadır. Ölçümler Nisan 2016’da yapılmaktave dinamik co-heating test metodu ile hava sızdırmaz pencere kanadınınU-değerindeki iyileşme miktarı değerlendirilmektedir. Elde edilen sonuçlaragöre, hava sızdırmazlığı ve saydam örtü ile hava sızdırmaz pencere kanadının içcam yüzeyi arasında oluşan sera etkisine bağlı olarak özellikle gündüzsaatlerinde etkisi belirginleşen ters ısı akıları neticesinde, hava sızdırmazpencere kanadının ortalama U-değeri sıradan pencere kanadına göre kayda değerölçüde düşük çıkmaktadır. Sıradan pencere kanadının ortalama U-değeri 2.67 W/m2Kiken, hava sızdırmaz pencere kanadının ortalama U-değeri 1.79 W/m2Kolarak belirlenmektedir. Buradan hareketle, hava sızdırmazlığı temin edilenkonvansiyonel pencerelerde enerji kayıplarının %33 mertebesindeazaltılabileceği sonucuna varılmaktadır.	Çift camlı pencereler, hava kaçağı, hava sızdırmazlığı, U-değeri, enerji kazancı
887	HAVALİMANI İTFAİYECİLERİ İÇİN BÜYÜK GÖVDELİ UÇAK YANGIN SÖNDÜRME SİMÜLATÖRÜ TASARIMI	"Yakıt ve yapısal malzemeler bir hava aracının saniyeler içinde alev topunadönmesine yetecektir. Bu olumsuz durum içinde mahsur kalan yolcu vemürettebattan, kendi imkanlarıyla kaçamayanların kurtarılması, tüm kaçışyollarının açık ve güvenli tutulması ile yangın söndürme çalışmaları havaaracıkurtarma ve yangın söndürme personelinin (ARFF) başlıca görevlerindendir. Çoksık gerçekleşmeyen bu acil durumlara ARFF personelin daima hazır olması birzorunluluktur. Buda ancak mümkün olduğunca gerçeğe yakın ve zorlayıcı bireğitim ile mümkün olabilir.Bu araştırmanın amacı; büyük gövdeli uçak yangın söndürme simülatörlerininARFF personelinin eğitimleri için gerekliliğinin tespit edilmesi ve bu amaçiçin bir proje örneği sunmaktır."	ARFF, Eğitim, Uçak Simülatörü
568	HAVAYOLU FİRMALARININ ÇOK KRİTERLİ OY DEĞERLERİ İÇİN NİTELİK ANALİZİ	Bilgi ve iletişim teknolojilerinin gelişmesi, internette yer alan servisler ve ürünler hakkında müşterinin bakış açısı, yorumları ve oy değerlerinin paylaşılmasına ve toplanmasına imkân sağlamıştır. Müşteriler, bu değerlendirmeleri çoklu kriterlere dayanarak gerçekleştirmektedir. Bu çalışmada, havayolu firmalarının performans analizi için Skytrax’ da yer alan veriler kullanılmıştır. Çok kriterli karar verme teknikleri kullanılarak yapılan bu çalışmada, Promethee II için gerekli olan ağırlık değerleri, bir yapay sinir ağları modeli olan Çok Katmanlı Algılayıcı (MLP) ile elde edilmiştir. Elde edilen sonuçlarda ANA havayolu firmasının yıllar içerisinde gelişmeler gösterip üst sıralara taşınırken, United havayolu firmasının iki yıl içerisindeki sıralamasında herhangi bir değişiklik gözlenmemiştir. Bu makalede kullanılan tekniklerin detayları verilirken, elde edilen sonuçlarda havayolu firmaları için rekabette sağladığı avantajlar vurgulanmıştır.	Çok Kriterli Karar Verme, Yapay Sinir Ağları, Çok Katmanlı Algılayıcı, Promethee II, Havayolu Firmaları
728	HDPE/ZnO ve HDPE/Hidroksiapatit Nanokompozitlerin Termal ve Morfolojik Özelliklerinin İncelenmesi	Yüksek yoğunluklu polietilen (HDPE) matrisine farklı oranlarda çinko oksit (ZnO) ve hidroksiapatit (HAp) nano parçacıklar takviye edilerek baskı tekniği ile farklı konsantrasyonlarda nanokompozit malzemeler üretilmiştir. Kullanılan nano takviye malzemelerinin ve kompozit üretim yönteminin HDPE matrisli kompozitler üzerindeki termal, morfolojik ve kristalinite özellikleri araştırılmıştır. Hazırlanan kompozitlerin X-ışını kırınım deseni (XRD) yöntemi kullanılarak kristalinite özellikleri incelenmiş ve HDPE’nin karakteristik 2? pikleri elde edilmiştir. HDPE/ZnO nanokompoziti için ZnO fazına ait olan 2? pikleri tespit edilmiş ve ortalama kristal boyutunun 14 ile 26 nm arasında değiştiği belirlenmiştir. HDPE/HAp nano kompozitinde HAp fazına ait olan 2? pikleri ve ortalama 10 ile 25 nm arasında değişen kristal boyutları tespit edilmiştir. XRD sonuçları her iki kompozit içerisinde nano takviye malzemelerinin iyi bir biçimde dağıldığını göstermektedir. Ayrıca artan takviye miktarı ile kompozitin kristalinitesinin arttığı belirlenmiştir. Termal analiz sonucunda her iki kompozit grubu için tespit edilen takviye oranının gerçek değerlerle örtüştüğü ve artan takviye miktarıyla ısı akısının arttığı belirlenmiştir. Morfolojik incelemeler sonucunda nanokompozit malzemelerin yüzey yapısının saf HDPE’den farklı olduğu, tabakalanmaların meydana geldiği ve artan takviye miktarıyla bu değişimin daha net bir biçimde görüldüğü gözlenmiştir.	Yüksek yoğunluklu polietilen (HDPE), Çinko Oksit, Hidroksiapatit, Nano kompozit, Termal Stabilite
412	Henry Gaz Çözünürlük Optimizasyonu ile Uçak Eğim Kontrol Sistemi için Etkin Kontrolör Tasarımı	Bu çalışma ile sezgisel-üstü algoritmalardan olan Henry gaz çözünürlük optimizasyonu (HGSO) kullanılarak oransal, integral ve türevsel (PID) bir kontrolöre ait parametreler bir uçağın alçalma/yükselme (eğim) açısına ait sistemin kontrolü için optimum olacak şekilde ayarlanmıştır. Kullanılan bu yaklaşım literatürde ilk defa önerilmekte olup, sistemin performans analizi için istatistiksel test, geçici hal cevabı, kutup-sıfır haritası ve bode gibi analizler gerçekleştirilmiştir. Söz konusu bu analizler aynı zamanda literatürde son beş yıl içinde yayınlanmış ve oldukça etkili olduğu gösterilmiş olan sinüs kosinüs algoritması (SCA) ve çekirge optimizasyon algoritması (GOA) gibi diğer sezgisel-üstü algoritmalar ile ayarlanmış PID kontrolörler ile de kıyaslanmıştır. Karşılaştırmalar neticesinde, bu çalışma ile önerilen HGSO ayarlı PID kontrolörün uçak eğim açısı kontrol sistemi için diğer güncel ve etkili olan sezgisel-üstü algoritmalar ile ayarlanmış PID kontrolörlerine göre daha etkili olduğu ve iyi bir performansa sahip olduğu görülmüştür.	Sezgisel algoritmalar, uçak eğim kontrol sistemi, PID kontrolör
210	Hesapsal Zekâ Yöntemleri ile İnsansız Hava Araçları için Rota Planlaması	Bu çalışma insansız hava araçların rotalarının yazılımsal olarak belirlenmesini amaçlamaktadır. İnsansız hava araçları günümüzde keşif, arama kurtarma, hasar tespiti gibi alanların yanında insanlar için bulunulması tehlikeli ortamlarda yapılacak görevlerde kullanılabilmektedir. Günümüzde farklı alanlarda yaygın olarak kullanılan İnsansız hava araçları için donanım ve yazılım alanında ciddi çalışmalar yapılmaktadır. Yapılan çalışmaların büyük bir kısmı donanım üzerine yapılmaktadır. Ancak bu çalışma İnsansız Hava Araçları için yazılım geliştirme üzerine olacaktır. Çalışmanın amacı İnsansız Hava Araçları için rota planlaması ve simülasyon ortamının geliştirilmesidir. Rotanın hesaplanma maliyeti yüksek olduğundan dolayı literatürde rota planlama işlemi NP-Zor problemler sınıfına girmektedir. Yapılacak olan çalışmada rota planlaması için meta sezgisel algoritma yaklaşımları kullanılacaktır. Amaç işlem süresini düşürmek ve maliyet verimliliğini en üst seviyeye çıkarmaktır. Çalışmada birden fazla meta sezgisel algoritma yöntemi kullanılarak rota planlaması yapılırken, görev yapacağı saha yapısı, engeller ve tehlikeli bölgeler dikkate alınarak en uygun rota planlaması yapılacaktır. Rota planlaması yapılırken amaç güvenli ve en kısa mesafenin hesaplanması olacaktır.	İHA Rota Planlaması, Parçacık Sürüsü Optimizasyonu, Diferansiyel Gelişim Algoritma
55	Hibrit ve Elektrikli Araçlar için Güç Aktarım Sistemi Bağlantılı Yeşil Rotalama	Bu çalışma, gelişmiş araç teknolojileri için aracın güç aktarım unsurlarının durumlarını ve trafik şartlarını göz önünde bulunduran yenilikçi bir yeşil rota optimizasyonu stratejisi önermektedir. Geleneksel navigasyon sistemleri, optimal rotayı belirlerken sürücülere en kısa mesafe, en kısa süre veya en çok tercih edilen yollar gibi seçenekler sunmaktadır. Bu seçenekler doğrultusunda bulunan optimum rota çevreye zararlı olan gaz emisyonlarını minimum seviyede tutmayı garanti etmemektedir. Özellikle hibrit ve elektrikli araçlar gibi gelişmiş araçlar söz konusu olduğunda optimum rotanın belirlenmesine etki eden faktörler değişmektedir. Bu sebeple bu çalışmada, rota optimizasyonuna araç aktarım sistemi dinamikleri, elektrikli ve benzinli motor verimlilikleri, kontrol modları, batarya boyutu, bataryanın enerji seviyesi ve trafik durumu gibi girdilerin entegre edildiği “Araç Güç Aktarım Sistemi Bağlantılı Yeşil Rota Optimizasyonu” olarak adlandırılan bir yöntem önerilmiştir. Rota optimizasyonu probleminin çözümünde yukarıdaki faktörler göz önünde bulundurulmuş, amaç fonksiyonunu en düşük ?CO?_2 emisyonu olarak belirlenmiş ve çözüm yöntemi olarak Dijkstra algoritması kullanılmıştır. Ek olarak, önerilen stratejinin, farklı araç teknolojilerinin ?CO?_2 emisyon miktarını azaltma oranları ve optimal rotalara etkileri analiz edilmiştir. Sırasıyla geleneksel ve elektrikli araçlar için en kısa mesafe algoritmasına kıyasla bu çalışmada önerilen optimizasyon yöntemi kullanıldığında geleneksel araçların yolculuklarının yaklaşık %80’i ve elektrikli araçla yapılan yolculukların %60'ı yeni yeşil optimal rotalara sahip olmaktadırlar. Ayrıca, önerilen strateji sayesinde, en kısa yol stratejisine kıyasla, sırasıyla geleneksel ve elektrikli araçlar için %60 ve %30'a kadar varan emisyon tasarrufu sağlanmaktadır.	Araç Güç Aktarma Sistemi Bağlantılı Yeşil Rota Optimizasyonu, Elektrikli ve Hibrit Araçlar, Navigasyon, Eko-rotalama
277	Hidroelektrik Santraller ve Rize İlinde Bulunan Hidroelektrik Santrallerin Şehir ve Doğu Karadeniz Havzası İçin Önemi	Enerji, 21.yy’da farklı yöntemlerle üretimi gerçekleştirilen önemli bir ihtiyaçtır. Suyun sahip olduğu enerji ile elektrik enerjisi üreten tesislere HES yapıları denir. Bu yapılar ekonomik ve çevreci yönlerinden dolayı Dünya’da ve Türkiye’de sıkça tercih edilmektedir. Depo tipine göre, düşüsüne göre, üretim kapasitesine göre vb. şekilde sınıflandırılabilen bu yapılar Doğu Karadeniz Havzası’nın yüksek yağış alma, dağlık arazi yapısına sahip olma gibi özelliklerinden kaynaklı olarak ön plana çıkmaktadır. Rize HES için değerli imkanları olan bir şehirdir. Bu çalışmada Rize’nin mevcut enerji sirkülasyonu hidroelektrik açısından değerlendirilerek Rize ilindeki HES yapıları incelenmiştir. İl ve Havza için yapılan değerlendirmeler ile sonraki yapılacak çalışmalara yeni verilerin sunulması amaçlanmıştır.	HES, Enerji, Hidroelektrik
562	Hidroelektrik Santraller ve Trabzon İlinde Bulunan Hidroelektrik Santrallerin Şehir ve Doğu Karadeniz Havzası İçin Önemi	Enerji günümüzde çok önemli bir ihtiyaçtır. Bu ihtiyaç gün geçtikçe önemini artırarak medeniyetin ve gelişmişliğin ölçülmesinde bir skala oluşturtmuştur. Bu sebeple çeşitli yöntem ve araçlarla enerji üretimi gerçekleştirilmektedir. Bu yöntemlerden biri olan elektrik enerjisi su gücü kullanılarak da elde edilmektedir. Bu yönteme hidroelektrik denmekte ve HES olarak kısaltılan ve suyun mekanik enerjisini elektrik enerjisine çeviren santrallerde elektrik üretilmektedir. Bu yapılar sağladığı mali ve çevresel avantajlardan dolayı Dünya’da ve Türkiye’de elektrik üretiminde kullanılmaktadır. Çeşitli kategorilerde incelenebilen bu yapılar depo tipine göre, düşüsüne göre, üretim kapasitesine göre sınıflandırılabilir. Türkiye’de barajlı ve nehir tip santraller kullanılmaktadır. Üretim kapasitesine göre mini, mikro gibi çeşitli tiplerde santraller mevcuttur. Doğu Karadeniz Bölgesi Türkiye’nin önemli havzalarındandır. Bu havzanın sahip olduğu yüksek yağış alma, dağlık arazi yapısına sahip olma gibi özellikleri HES bağlamında bu havzayı ön plana çıkarmaktadır. Havzanın bu durumu hem yenilebilir enerji hem de enerji ihtiyacının karşılanması açısından cezbedicidir. Trabzon havza içerisinde yer alan ve havzanın ön planda olmasını sağlayan havza için önemli yönleri olan bir şehirdir. Bu çalışmada Trabzon'un mevcut hidroelektrik enerji durumunu değerlendirerek havzanın bugünkü ve gelecekteki durumunu değerlendirmek amacıyla Trabzon ilindeki enerji tüketimi ve üretimi incelenmiştir. Ve ilde bulunan HES yapıları hakkında genel bilgiler verilerek ilin ve bölgenin hidroelektrik durumu değerlendirilmiş ve daha sonra yapılacak çalışmalar için veri sunulması amaçlanmıştır.	Enerji, Hidroelektrik
694	Hiper akışkanlaştırıcı katkı dozajının kalsiyum hidroksit boyutu üzerindeki etkisi	Kalsiyum hidroksit (KH) betondaki ana hidratasyon ürünlerinden biridir. Büyük KH kristalleri betonda daha boşluklu bir yapı oluşturur ve düşük yüzey alanı ve buna bağlı olarak zayıf van der Waals çekim kuvvetleri nedeniyle daha düşük aderans kapasitesine sahiptir. KH aynı zamanda en fazla çözünebilen hidratasyon ürünüdür ve bu nedenle betonda zayıf bir halkadır. Hiper akışkanlaştırıcı katkı (HAK), kullanılacak dozajı ile sadece çimento hamurunun reolojik davranışını değil, aynı zamanda hidratasyon karakteristiğini de etkileyen yeni nesil akışkanlaştırıcılardandır. Bu çalışmada, HAK dozajının betonun ara yüzey bölgesindeki KH kristallerinin boyutu üzerindeki etkisi araştırılmıştır. Bu bağlamda, üç farklı HAK dozajlı (%1, %1.25 ve %1.5) ve üç farklı Airi/A (iri agrega/tüm agrega) oranlı (%40, %50 ve %60) dokuz beton karışımı hazırlanmıştır. Betonun ara yüzey bölgesindeki KH kristallerinin boyutu, taramalı elektron mikroskobu (TEM) ile alınan görüntüler aracılığıyla belirlenmiştir. HAK dozajının %1’den %1.25’e çıkarılması ara yüzey bölgesindeki KH kristallerinin boyutunu ortalama %21 oranında düşürmüş, %1.5’e çıkarılması ise ara yüzey bölgesindeki KH kristallerinin boyutunu ortalama %3.7 oranında arttırmıştır. Bununla birlikte, betonun Airi/A oranı arttıkça ara yüzey bölgesindeki KH kristallerinin boyutunun arttığı da tespit edilmiştir. HAK’ın uygun dozajda kullanılması ile ara yüzey bölgesindeki KH kristalleri daha küçük olan beton üretilebileceği görülmektedir. Bunun sonucunda da betonun fiziksel, mekanik ve dayanıklılığı ile ilgili özelliklerine önemli bir katkı sağlanacağı açıktır.	Beton, ara yüzey bölgesi, hiper akışkanlaştırıcı katkı, kalsiyum hidroksit kristalleri, katkı dozajı, kristal boyutu
404	Horzum (Feke/Adana) Çinko-Kurşun Cevherleşmesinin 3 Boyutlu Modellemesi	"Horzum kurşun Çinko yatakları Kozan-Feke ilçeleri arasında yer almaktadır. Cevherleşme K-G yönlü yaklaşık 20 km boyunca devam etmektedir. Kurşun çinko cevherleşmesi kristalize kireçtaşları, dolomit ve dolomititik kireçtaşlarından oluşan orta Kambriyen yaşlı Çaltepe formasyonuna ait açık renkli kireçtaşları içinde bulunmakta, cevheleşmenin genel duruşu KD-GB doğrultulu ve GD’ye eğimli olarak gözlenmektedir. Cevherleşme kristalize kireçtaşları, dolomit ve dolomititik kireçtaşlarından oluşan orta Kambriyen yaşlı Çaltepe formasyonuna ait açık renkli kireçtaşları içinde bulunmaktadır. Cevherleşmede birincil sülfürlü mineraller; galenit, sfalerit, pirit ve az miktarda kalkopirittir. Oksitlenmiş cevher zonunda ise hidrozinkit, simitsonit, götit, limonit ve az oranda serüzit mineralleri gelişmiştir. Blok model yöntemiyle yapılan hesaplamalarda Horzum Kurşun-Çinko yatağında %5 üzeri tenörde 108000 ton cevher rezervi tespiti edilmiştir."	Horzum, Kurşun, Çinko, Rezerv, Cevherleşme
573	Humanitarian Logistics Management After A Disaster: An Earthquake Case	Post-disaster relief logistics includes logistics activities in the shortest time. Inventory routing problems have decided routing decisions considering inventory levels during the planning horizon at minimum cost. In this study, an inventory routing problem for the distribution after the disaster has been proposed. The problem aims the distribution of the supplies needed considering available inventory levels at minimum time. Distribution amount and the routes under the constraints of routing and inventory amounts for affected people have been decided. An integer programming approach to solve the problem has been proposed and solved. The proposed model is solved for a case of Van earthquake which occurred at 2011 in Turkey. The results from the case study show us that determining the inventory and routing decisions simultaneously can provide less logistic activities. In addition to this, holding inventory in the central depot can ensure to respond the emergency needs safely and quickly.	Post-disaster relief logistics, Inventory-routing problems, Mathematical modelling, Earthquake
58	Hurda Elleçleme Makinası Kaldırma Ve Kırma Bomunun Sonlu Elemanlar Analizi Yöntemi İle Optimizasyonu	Geri dönüşüm tesislerinde bulunan makinelerin çalıştığı sahalarda malzeme elleçleme makineleri de sıklıkla kullanılmaktadır. Malzeme elleçleme makinelerinde kapasitenin belirlenmesinde en önemli iki unsur makine bomlarının uzunluğu ve makinenin kaldırabileceği yük kapasitesidir. Bom uzunluğunun artması ve bununla birlikte kaldırma kapasitesinin artması tasarımı zorlaştıran durumdur. Bu çalışmada hurda elleçleme makinesinin bomlarının tam olarak açık durumu olan 14 metrede 3,5 ton kaldırabilecek, 2 serbestlik derecesine sahip bomların tasarlanması hedeflenmektedir. Bu kapsamda, öncelikle malzeme elleçleme makinesinin kinematik analizi yapılıp, kapasite açısından uygun hale getirilmiştir. Kapasite açısından uygun hale gelmiş makinenin bomlarının mukavemet optimizasyonu, oluşturulmuş olan akış diyagramına göre sonlu elemanlar analiz yöntemi olan ANSYS ile gerçekleştirilmiştir.	Geri Dönüşüm, Elleçleme, Tasarım, Sonlu Elemanlar Analizi, Hurda Elleçleme Makinesi
488	ILGIN LİNYİT İŞLETMESİNDE KÖMÜRÜN KENDİLİĞİNDEN YANMASI VE RİSK ANALİZİ	"Kömür yerkürede kısmen düzenli rezerv dağılımından dolayı tüm ülkeler için stratejik bir enerji kaynağıdır. Ancak; çevresel kaygılar nedeniyle gelecekte kömürün yerini alternatif enerji kaynaklarının alacağı fikri yaygın olsa da, dünya enerji politikaları 2040 yılına kadar kömür kullanım payının (%27,1) önemini ortaya koymaktadır. Bu nedenle, kömürün kendiliğinden yanması geçmişte ve günümüzde olduğu gibi gelecekte de önemli bir problem olmaya devam edecektir. Kömürün kendiliğinden yanması ve açık ocak yangınları, Ilgın linyit işletmesinde de sorun olarak karşımıza çıkmakta, bazen stoka çekilen kömürlerin yanması sonucu büyük rezerv ve ekonomik kayıplar yaşanmaktadır. Ilgın linyit işletmesindeki 5 farklı üretim noktasından alınan kömür numunesi ile yapılan kendiliğinden yanma deney sonuçlarına göre; kesişim noktası değerleri çok fazla bir sapma göstermemiş, genelde tutuşma sıcaklığı 195-234 °C arasında değiştiği belirlenmiştir. Laboratuvar testlerine göre; yangına yatkınlık indeksleri 2,73-3,73 arasında, risk düzeyi ise “düşük-orta” seviyede tespit edilmiştir. Ayrıca; yapılan termo-gravimetri (TG) / diferansiyel termal analizler (DTA) ile kömürün ortam sıcaklığına bağlı olarak oksidasyona uğradığı ve kendiliğinden yanma meydana getirebileceği gözlenmiştir. Bu maksatla yapılan incelemede; kömürün kendiliğinden yanma mekanizması, yanmayı etkileyen faktörler ve laboratuvar çalışmaları ile elde edilen bulgular sunulmuştur."	Ilgın, kömür, kendiliğinden yanma, İş sağlığı ve Güvenliği
533	Improved Whale Optimization Algorithm Based On ? Number	In this study, an improved version is presented as a result of experiments performed on the whale optimization algorithm (WOA) in the literature. As a result of the experiments, number was added to the coefficient vector of the algorithm. The developed WOA algorithm based on the number of was adapted to test problems. The 23 most common Benchmark functions have been selected as test problems. In line with the results, it was observed that the exploitation and exploration phases of the WOA developed. The success of the results has proven itself in comparison with other algorithms.	Whale Optimization Algorithm, Benchmark Functions, optimization
453	Investigation of the relationships of the students’ academic level and gender with Covid-19 based anxiety and protective behaviors: A data mining approach	COVID-19, a new virus, has been caused an outbreak in all around the world. It has affected almost all parts of our lives such as working habits. The life of human beings has come to a halt. People have started to work in their homes. Besides, education activities from preschool to the colleges have canceled and distance courses took place instead of face to face education. This situation has caused fear and anxiety. Especially for students, the anxiety level about education has increased during the pandemic. In this study, the relationship of the students’ academic level and gender with Covid-19 based anxiety and protective behaviors is investigated based on the data mining approach. To this end, an association rule-based classification (ARC) method is employed. Moreover, other classification approaches namely decision trees (DT), support vector machines (SVM) and k-nearest neighbor (k-NN) are also used. The ARC is used to detect the association rules between items of the dataset and obtained rules are used to construct a classifier. To detect the relationships between the students’ academic level and gender with COVID-19 based anxiety and protective behaviors, a dataset, which was constructed from 215 university students by using an online self-administered questionnaire, is considered in experimental studies. The dataset covers three instruments namely Anxiety Scale (AS) with 10 items, Protective Behaviors Scale (PBS) with 14 items, and Related Knowledge Scale (RKS) with 12 items, respectively. The experimental results show that the proposed data mining approaches produce satisfactory results in determining the relationship between the students’ academic level and gender with Covid-19 based anxiety and protective behaviors.	COVID-19, students’ anxiety level, data mining, prediction, rule mining
275	ISIL İŞLEM GÖRMÜŞ SEDİR ODUNU DARALMA VE GENİŞLEME DEĞERLERİNİN YAPAY SİNİR AĞLARI VE RASTGELE ORMAN ALGORİTMASI İLE TAHMİNİ	Ahşap malzeme, hem yapısal hem de yapısal olmayan uygulamalarda kullanılabilen doğal, sürdürülebilir, yenilenebilir ve çevre dostu bir malzemedir. Ancak ahşap malzemenin en önemli olumsuz özelliklerinden biri higroskopik bir malzeme olmasıdır. Isıl işlem uygulaması ahşap malzemenin boyutsal stabilitesini arttırmakta ve daha hidrofobik hale getirmektedir. Bu çalışmada öncelikle, Sedir odununun temas açısı değerleri, ahşap malzeme yüzeyine damlatma ile teğet ve radyal yönde belirlenmiştir. Daha sonra aynı numunelerin genişleme ve daralma miktarları belirlenmiştir. Genişleme ve daralma miktarlarının belirlenmesinde TS 4084 standardı kullanılmıştır. Deneysel çalışma sonucunda, yapay sinir ağı (ANN) ve rastgele orman algoritması kullanılarak örneklerin daralma ve genişleme miktarları tahmin edilmiştir. Rastgele orman ve ANN yöntemleri ile yapılan tahminlerde temas açısı değerleri girdi olarak kullanılmıştır. Rastgele Orman Algoritması ile yapılan tahminlerin en doğru sonuçları verdiği tespit edilmiştir (teğet yön, R2= 0.91, radyal yön, R2= 0.97). Sonuç olarak, temas açısı değerleri bilinen bir ahşap malzemenin Rastgele Orman Algoritması ile daralma ve genişleme değerlerinin daha iyi tahmin edilebileceği belirlenmiştir.	Isıl işlem, Sedir, Tahmin, Yapay Sinir Ağları, Rastgele Orman Algoritması
988	Isıl işlemin AA6061 alüminyum alaşımı sac metal malzemenin şekillendirilmesine etkilerinin incelenmesi	Sac metal şekillendirme işlemi, otomotiv, ambalaj ve ev aletleri endüstrileri gibi birçok sektörde uygulama alanı bulan bir üretim yöntemidir. Bükme işlemi de bu üretim yöntemleri arasında en geniş uygulama alanına sahip işlemlerden biridir. Bükme işlemi dâhil tüm sac metal şekillendirme işlemlerinde en temel problem ise geri esnemedir. Geri esneme birçok işlem değişkeninden etkilenmektedir ve malzeme özellikleri bu değişkenlerin başında gelmektedir. Bu çalışmada yaşlandırma işleminin AA6061 alüminyum alaşımı sac metal malzemelerin geri esneme özelliklerine etkileri araştırılmıştır. Bu amaçla 1mm kalınlığında AA6061 alüminyum alaşımı sac metal malzeme farklı ısıl işlemlere tabi tutularak farklı numune grupları oluşturulmuştur. Bükme işlemleri için CNC freze tezgâhı ve modüler bükme kalıbından yararlanılmıştır. İşlemlerde dört farklı bükme açısı ile üç farklı bükme radüsü kullanılmış, final bükme açıları imaj işleme yöntemi ile ölçülerek geri esneme miktarları tespit edilmiştir. Kullanılan yöntem ile meydana gelen geri esneme miktarının preste bükmeye kıyasla daha fazla olduğu tespit edilmiştir. Maksimum geri esneme miktarının yaşlandırıldıktan sonra bükülen numunelerde gözlemlendiği, çözeltiye alındıktan sonra bükülen daha sonra yaşlandırılan numunelerin geri esneme değerlerinde, yaşlandırıldıktan sonra bükülen numunelerin geri esneme değerlerine kıyasla yaklaşık %65 azalma meydana geldiği tespit edilmiştir.	AA6061, mikrodalga, ısıl işlem, sac metal şekillendirme, geri esneme
548	İç Isı Değiştiricili Transkritik CO2 Soğutma Sisteminin Farklı Tasarım Parametreleri için Ekserji Analizi	Bu çalışmada iç ısı değiştiricili karbon dioksit soğutucu akışkanla (R744) çalışan kritik nokta üstü (transkritik) soğutma çevriminin tasarım parametrelerinin enerji ve ekserji verimine olan etkileri incelenmiştir. Tasarım parametreleri olarak genleşme elemanı çıkışında soğutucu akışkanın kuruluk derecesi ile iç ısı değiştiricisiyle sağlanan kızgınlık derecesi dikkate alınmıştır. Bu amaçla, iç ısı değiştiricili CO2 soğutma çevriminin tüm bileşenlerindeki enerji transferini, ekserji yıkımını, entropi üretimini ve ekserji verimini hesaplamak amacıyla buharlaşma sıcaklığı 0 oC ve yoğuşma basıncı 10 MPa alındı. Buna ek olarak, etkinlik katsayısı ile tüm sistemin ekserji verimi hesaplandı. 5 oC ve 30 oC kızgınlık değerlerinde en uygun kuruluk derecesi sırasıyla 0,42–0,47 ve 0,31–0,36 aralığında olduğu belirlendi.	Transkritik soğutma çevrimi, İç ısı değiştirici, Karbon dioksit, Ekserji yıkımı
474	İÇ LOJİSTİKTE OTONOM ROBOTLAR İÇİN GÖREV PLANLAMASI	Endüstri 4.0 kavramının ortaya çıkışıyla iç lojistikte akıllı araçların kullanımı yaygınlaşmaya başlamıştır. İç lojistikte, hammadde ya da işlenecek parçaların iş merkezlerine taşınması ve işlenmiş parçaların depoya taşınması görevlerinde kullanılan otomatik yönlendirmeli araçların yerini otonom transfer araçları almaktadır. Dolayısıyla sabit tek bir rota yerine esnek rotalara ihtiyaç doğmuştur. Çalışmada, her bir taşıma görev listesi için ayrı bir rota planlaması yapan bir model sunulmuştur. Model için Hibrid Tavlama Benzetimi Algoritması önerilmiş ve ilgili algoritma Yasaklı Arama Algoritması ile karşılaştırılmıştır. Test problemleri üzerinde yapılan kıyaslamalarda Hibrid Tavlama Benzetimi Algoritmasının daha iyi sonuçlar verdiği görülmüştür.	Otonom Transfer Araçları, dağıtım ve toplama, görev çizelgeleme, hibrid benzetilmiş tavlama algoritması, tabu arama algoritması
108	İçerik tabanlı bilimsel yayın öneri sisteminde benzerlik ölçümlerinin incelenmesi	Öneri sistemleri, kullanıcılara kişiselleştirilmiş öneri sunan bilgi filtreleme sistemleridir. Öneri tabanlı uygulamalar e-ticaret, film, makale, restoran ve seyahat gibi birçok alanda kullanılmaktadır. Özellikle metin tabanlı depolamaya sahip sistemler üzerinde geleneksel anahtar kelime tabanlı arama tekniğiyle karşılaştırıldığında, öneri sistemleri büyük veri için daha etkili ve özelleştirilmiş sistemler olarak ön plana çıkmaktadır. Bilimsel çalışma paylaşımının yapıldığı platformlarda içerik havuzunun genişlemesiyle birlikte metinsel veri kullanımında önemli artış görülmektedir. Bu durum, araştırmacıların kendi alanlarıyla ilgili güvenilir ve doğru yayınlara erişimini zorlaştırmaktadır. Araştırmacılar, çalışmalarına katkı sağlayacak en doğru yayınları bulmakta çok fazla zaman harcayabilmektedir. Bilimsel çalışma öneri sistemi, karşılaşılan bu sorunlara çözüm üreterek araştırmacılara ilgi alanlarına uygun yayınları hızlı bir şekilde bulmalarına yardımcı olmaktadır. Sınırlı deneyime sahip kişiler için bilimsel çalışma öneri sistemleri araştırmacıların ufuklarını ve araştırma ilgi alanlarını genişletmeleri doğrultusunda yayınlar sunmaktadır. İçerik tabanlı filtreleme yöntemi, bilimsel çalışma öneri sistemi tasarımında en yaygın kullanılan yöntem olup kullanıcıdan bağımsız modellenir. Bu çalışmada, içerik tabanlı yeni bir bilimsel çalışma öneri sistemi farklı benzerlik yöntemleri üzerinden karşılaştırmalı olarak tavsiye edilmektedir. Yöntemler ve öneri ağırlıkları değişiklik gösterse de aynı veri seti içerisinde aynı yayınların önerildiği görülmektedir. Ölçüm değeri olarak birbirine yakın yöntemler arasında seçim yapmak gerektiğinde ise hesaplama süresini dikkate almak gerektiği sonucuna varılmaktadır.	Akademik makale öneri sistemi, ters doküman frekansı, içerik tabanlı filtreleme
575	İçinden Akışkan Geçen Boru Doğal Frekansının Genelleştirilmiş Regresyon Yapay Sinir Ağları Yöntemi İle Tahmini	Bu çalışmada içinden akışkan geçen silindirik borunun dinamik davranışı farklı mesnet koşulları dikkate alınarak incelenmiştir. Boru Euler-Bernoulli Teorisi kullanılarak modellenmiştir. Dinamik denge altındaki titreşim, ağırlıktan kaynaklanan deplasmanlar ihmal edilerek araştırılmıştır. Boru içerisinden geçen akışkan ideal, kararlı, üniform kabul edilmiştir. Hareket denklemi Hamilton prensibi ile belirlenmiştir. Değişkenler, malzeme ve geometriden bağımsız sonuçlar elde edebilmek için boyutsuzlaştırmıştır. İlk üç mod için çözümler analitik olarak yapılmıştır. Dönme ve ötelemeye karşı farklı direngenlik katsayıları ile temsil edilen mesnet koşulları altında doğal titreşim frekansı değerleri belirlenmiştir. Elde edilen veriler girdi olarak kullanılarak Yapay Sinir Ağları (YSA) ile doğal titreşim frekansı değerleri tahmin edilmiştir. Genelleştirilmiştir Regresyon Yapay Sinir Ağ (GRYSA) ileri beslemeli geriye yayınım metodu (İBGY) uygulanmıştır. Sonuçlar seçilen performans kriterleri kullanılarak karşılaştırılmıştır. Model performansının yüksek olması direngenlik katsayılarına bağlı, akışkan taşıyan boruya ait doğal titreşim frekansının belirlenmesinde GRYSA’nın etkili ve hızlı bir araç olduğunu göstermektedir.	Akışkan taşıyan boru, dinamik analiz, doğal frekans tahmini, genelleştirilmiş regresyon yapay sinir ağı (GRYSA)
34	"İçmesuyu Şebekelerinden Enerji Elde Edilmesi; Boru İçi Türbin Modeli"	"Fosil yakıtların çevreye verdiği zararlarla birlikte fosil yakıtların tükenmesi alternatif enerji kaynakları arayışına neden olmaktadır. Bu durum yenilebilir enerji konusuna ilgiyi arttırmaktadır. Yenilenebilir enerji kaynaklarından olan su, hayatımızın vazgeçilmez bir parçasıdır. Hem yaşamımızı idame ettirmek hem de enerji üretmek için kullanılan su, elektrik enerjisi üretiminde önemli bir yer tutmaktadır. Su dağıtım şebekelerinden elektrik üretme fikri birçok makalenin konusunu oluşturmuştur. Bu makalede su dağıtım şebekelerinde oluşan fazla basıncı kullanarak boru içi türbinle elektrik üretmektir. Fazla basınç; basıç kırıcı valfler, maslak vs. ile sönümlenmesi yerine elektrik enerjisi elde etmek hem maliyet hem de çevre için faydalı olacaktır."	Yenilebilir Enerji, Enerji Üretimi, Boru İçi Türbin, Basınç, İçmesuyu Şebekesi, Hidrolik Modeller.
818	İğne Çapı ve Besleme Hızının Elektro Çekim Tekniğiyle Üretilmiş Poliakrilonitril Nanoliflerinin Morfolojisine Etkisi	Elektro çekim tekniği, sahip olduğu avantajlar sayesinde nanolif üretiminde en çok kullanılan ve araştırılan yöntemdir. Üretilen nanolif morfolojisi üzerinde etkili olan elektro çekim parametrelerinde, bazı parametreler (viskozite, yüzey gerilimi vb.) birinci dereceden önemliyken bazıları (voltaj, çözelti besleme hızı vb.) da ikinci derece öneme sahiptir. Çeşitli polimerler için özellikle iğne çapı ve ortalama nanolif çapı arasında birbirinden farklı ilişkilerin gözlemlendiği tespit edilmiştir. Bu çalışmada, poliakrilonitril (PAN) polimeri için dört farklı iğne çapı ve dört farklı çözelti besleme hızı kullanılarak elektro çekim tekniğiyle üretilen nanoliflerin morfolojisi incelenmiştir. Üretilen nanoliflerin taramalı elektron mikroskobu (SEM) görüntüleri alınarak, bir görüntü analiz programı yardımıyla ortalama nanolif çapları ve varyasyonları ölçülmüştür. Sonuç olarak iğne çapındaki ve çözelti besleme hızındaki artışın ortalama nanolif çaplarında artışa neden olduğu görülmüştür. Bununla beraber kalın iğnelerde daha düşük nanolif çap varyasyonu elde edilmiştir. Özellikle 60 µL/min besleme hızı için iğne çapı artışının boncuklanmayı artırdığı gözlemlenmiştir.	Elektro çekim, Nanolif, Poliakrilonitril, İğne çapı, Besleme hızı
723	İki Bileşenli Metal Oksit Yarı iletkenlerin Üretilmesi ve Optik Özelliklerinin Belirlenmesi	"Bu çalışmada; Metal oksit bir malzeme olan TiO2’in yapısal ve optiksel özelliklerinin incelenmesi iki aşamada gerçekleştirilmiştir. Çalışmanın ilk aşamasında Sol-jel metodu kullanılarak katkısız ve demir (Fe) katkılı TiO2 ince filmler p-tipi Silisyum (Si) alttaşlar üzerine büyütülmüştür. İkinci aşamada, büyütülen ince film numunelerinin yapısal ve optiksel özellikleri incelenmiştir. Hazırlanan numunelerin yapısal özellikleri X ışını kırınım cihazı (XRD) ile incelenmiş ve Fe katkılı TiO2 ince film numunelerinin faz yapısının büyük oranda değiştiği görülmüştür. Numunelerin optiksel özellikleri için kırılma indisi (n) ve sönüm katsayısı (k) gibi optik özellikler incelenmiş ve bu özelliklerin çeşitli yüzdelerdeki Fe katkı oranına bağlı olduğu tespit edilmiştir. Ayrıca, ince film numunelerinin dielektrik sabitinin gerçel (?_1) ile sanal kısımlarının (?_2) ve a.c. elektriksel iletkenlik (? ) değerlerinin dielektrik kayıpların bir fonksiyonu olarak artan voltajla arttığı belirlenmiştir."	İki Bileşenli Metal Oksit Yarı iletkenler, Dielektrik Özellikler, Sol-Jel Metodu, Sönüm Katsayısı
662	İki Boyutlu Anizotropik Plakanın Isı İletim Analizi	Homojen olmayan genel sınır koşullarına sahip iki boyutlu anizotropik bir plakanın ısı iletim problemi, kartezyen koordinat sisteminde ANSYS Fluent kullanılarak çözülmüştür. Malzemenin termal iletkenliği ve ısı üretiminin keyfi olarak iki uzay değişkeni yönünde değiştiği varsayılmıştır. Bu koşullar altında sistemi modelleyen değişken katsayılı diferansiyel denklem elde edilir. Bu tür denklemlerin analitik çözümleri, bazı basit malzeme fonksiyonları dışında elde edilemez. İki uzay değişkenine bağlı olarak değişen ısı iletim katsayısı ve hacimsel ısı üretimi ile homojen olmayan sınır koşullarını içeren değişken katsayılı diferansiyel denklem ANSYS Fluent kullanıcı tanımlı fonksiyon (UDF) ile sayısal olarak ele alınmıştır. Sayısal yöntemin doğruluğu, basit malzeme fonksiyonları kullanılarak analitik ve sayısal çözümler karşılaştırılarak gösterilmiştir.	Anizotropik Isı iletimi, Analitik çözüm, Sonlu elemanlar yöntemi, UDF
896	İKİ KADEMELİ LİÇ İŞLEMİ İLE ATIK ALKALİ PİL TOZUNDAN ÇİNKO VE MANGAN KAZANILMASI	Bu çalışmada, atık alkali pil tozlarındaki çinko ve manganın seçimli çözünürlüğü iki kademeli liç yönteminin uygulanmasıyla incelenmiştir. Birinci liç kademesinde, pil tozundaki çinko sodyum hidroksit çözeltileri kullanılarak çözündürülmüştür. Mangan içeren katı kalıntı filtrasyonla çözeltiden ayrıldıktan sonra ikinci liç kademesinde kullanılmıştır. İkinci liç işleminde melas içeren sülfürik asit çözeltileri liç ajanı olarak kullanılmıştır. Her bir liç basamağında çözelti derişimi, sıcaklık, karıştırma hızı ve katı/sıvı oranının çinko ve mangan çözünmesine olan etkileri araştırılmıştır. Elde edilen bulgular deney parametrelerinin çinko ve mangan çözünmesi üzerinde önemli bir etkiye sahip olduğunu göstermiştir. Her iki metal için de çözünme veriminin çözücü derişimi, sıcaklık ve karıştırma hızının artmasıyla, katı/sıvı oranının ise azalmasıyla arttığı gözlenmiştir. Sodyum hidroksit derişiminin 1.5 mol/L, reaksiyon sıcaklığının 40 °C, katı/sıvı oranının 2/500 g/mL, karıştırma hızının 500 dev/ dk ve reaksiyon süresinin 120 dk olduğu deney şartlarında atık pil tozundaki çinkonun %77’sinin çözündüğü belirlenmiştir. Sülfürik asit derişimi, reaksiyon sıcaklığı, katı/sıvı oranı, karıştırma hızı ve reaksiyon süresi sırasıyla 1 mol/L, 50 °C, 2/500 g/mL, 500 dev/dk ve 120 dk iken liç kalıntısındaki manganın %85’inin çözündüğü bulunmuştur.	Atık pil, Çinko, Mangan, İki kademeli liç
165	İkili Sözel Gösterim Tabanlı Bilişsel Haritanın Tedarik Zinciri Konfigürasyonunda Kullanımı	Günümüz rekabetçi pazar koşulları ve gelişmiş organizasyonel yapı firmaları tedarik zincirlerini daha verimli bir şekilde tasarlamaya yönlendirmektedir. Tedarik zinciri, artan küresel yetkinlik ve etkinlik kavramları nedeniyle daha önemli hale gelmektedir. Bu nedenle, şirketler için en iyi tedarik zinciri konfigürasyonunu (TZK) bulmak kritik durumdadır. Bu çalışmada riske karşı verilebilecek en uygun reaksiyonu belirlemek için tedarik zinciri yönetimi faktörleri incelenmektedir. İkili sözel gösterim modeli ve sözel hiyerarşiler, karar vericilerden farklı ölçekler kullanılarak elde edilen bilgilerin değerlendirme sürecinde kullanılmıştır. TZK'deki en önemli faktörleri belirlemek için bulanık bilişsel harita (BBH) metodolojisi uygulanmıştır. BBH metodolojisi, faktörler arasındaki sebep-sonuç ilişkilerinden, pozitif ve negatif ilişkilerden ve kesin veri eksikliğinden dolayı uygundur. Uygulama, Türkiye'nin en büyük üreticileri arasında yer alan bir otomobil fabrikasında gerçekleştirilmiş ve sonuçlar analiz edilmiştir.	Bulanık bilişsel harita, bulanık karar verme, ikili sözel gösterim modeli, sözel hiyerarşiler, tedarik zinciri konfigürasyonu, tedarik zinciri yönetimi
508	İkinci Dünya Savaşı Yıllarında Türkiye’de Madenciliğin Durumu (1939-1945)	Osmanlı İmparatorluğu döneminde gerek kapitülasyonlar gerekse yetersiz sanayi kuruluşları sebepleriyle madenler ülke hesabına kullanılamadı. Kapitülasyonlardan yararlanan Avrupalılar, Türk madenlerini kendi fabrikaları için kullanma imkanı buldular. Türk madenlerinin Türkiye’nin sanayileşmesinde kullanılması fikri 17 Şubat-4 Mart 1923 yılında İzmir’de toplanan Türkiye İktisat Kongresinde ele alındı. Nitekim burada alınan kararlar daha sonraki yıllarda uygulamaya konuldu. Atatürk döneminde kredi sağlayacak olan bankaların kurulması, MTA’nın kurulması, kükürt, kömür ve bakır madenlerinin yabancı sermayede olan hisselerinin satın alınması, maden çıkartılan bölgelere demiryolu/liman yapımlarına başlanmasını, Karabük Fabrikalarının temellerinin atılmasını madencilik alanında yapılan faaliyetler arasındadır. Atatürk’ün 10 Kasım 1938’deki ölümünün ardından cumhurbaşkanı seçilen İsmet İnönü’nün Atatürk döneminde yapılan faaliyetleri devam ettirmeye çalıştığı görülmektedir. Ancak İkinci Dünya Savaşı’nın başlaması bazı olağanüstü uygulamaları beraberinde getirdi. Milli Koruma Kanunu, Varlık Vergisi bu kapsamdadır. 26 Ocak 1940’ta yürürlüğe giren Milli Koruma Kanunu ile Zonguldak Kömür Havzasında bulunan İş Bankası’na ait Maden Kömürü İşleri, İtalyan sermayeli Türk Kömür Madenleri ve diğer küçük işletmeler birleştirilerek Etibank Ereğli Kömür İşletmelerinin yönetimi altında birleştirildi Ayrıca “Ereğli Kömür Havzasındaki Ocakların Devletçe İşlettirilmesi Hakkında Kanun” yürürlüğe girdi. Böylece kömür havzası devletleştirildi. 1939-1945 yılları arasında madencilik alanında gerçekleşen en büyük ilerleme Raman’da ekonomik olarak işleyecek değere sahip petrol bulunmuş olunmasıdır. Bakır madenlerinin üretime geçmesi, krom üretiminin arttırılması özellikle savaş ekonomisi içinde Türkiye için döviz kaynağı olarak kullanılmasına sağladı. Karabük Demir Çelik Fabrikaları da yine bahsi geçen yıllar içinde üretim faaliyetine başladı. Maden sevkiyatının kolaylaştırabilmesi için nakliye işleri kolaylaştırılmaya, maden işçilerinin beslenme/barınma sorunları çözülmeye çalışıldı.	İkinci dünya savaşı, kömür, bakır, raman, krom, demir
599	İklim Değişikliğinde Etkenler ile Sonuçların Birbirini Tetiklemesi	"İklim değişikliği yaklaşık çeyrek asırdır birçok uzman tarafından üzerinde ciddi olarak çalışılan önemli bir problemdir. Periyodik yapılan toplantılar, ülkeler arası yapılan anlaşmalar, yayınlanan raporlar, protokol metinleri uluslararası düzeyde kapsamlı bir mevzuatı meydana getirmiştir. Konuya ilişkin çabalar iki yönlüdür. Bu çabaların bir kısmı olumsuz yönde gelişen iklim değişikliği; başka bir ifade ile küresel ısınma ile mücadele yönündedir ki bu çabalardan sonuç alınması yüzyıllarla ifade edilen uzun bir süre gerektirmektedir. Bu nedenle uluslararası toplum, bu çabalardan ikincisi olan iklim değişikliğine uyum çalışmalarını da eş zamanlı olarak yürütmektedir. Her iki çabadan da maksimum düzeyde sonuç alabilmek için iklimi etkileyen ana faktörler ile olası sonuçlarının gerçekçi bir şekilde belirlenmesi gerekir. Bu yönde yapılan çalışmalar, etkin faktörler ile sonuçların birbirini tetiklediğini göstermektedir. Bu etkenler, artan enerji ihtiyacının giderilmesi başta olmak üzere denizcilik, ormancılık, tarım ve hayvancılık gibi insan faaliyetleri olarak sıralanabilir. Bu etkenlerin tamamı aynı zamanda iklim değişikliğinden en çok etkilenen unsurlardır. Bu çalışmada, bu etkenlerin iklim değişikliğini nasıl etkilediğini literatürdekibilimsel çalışmalardan alıntılar yapılarak gösterilmiş, aynı şekilde iklim değişiminin de bu etkenleri nasıl etkilediği gösterilmiştir. Yani bu sürecin nasıl işlediği, bilimsel çalışmalarla derlenip, yorumlar yapılmıştır. Bu çalışmanın gerek iklim değişikliğini azaltma, gerek iklim değişikliğine uyum stratejilerinin geliştirilmesi çabalarına bir nebze ışık tutması umulmaktadır."	Küresel iklim değişikliği, insan etkisi, okyanus, tarım, hayvancılık
716	İmleç Hareketlerine Ait EEG Sinyallerinin Sınıflandırılmasında Adaptif ve Adaptif Olmayan Filtrelerin Uygulamaları	Beyin Bilgisayar Arayüzü(BBA), herhangi fiziksel bir yeteneğe ihtiyaç duymadan insanın niyetinin veya kasıtlı düşüncesinin sınıflandırılmasını esas alınır. BBA çalışmalarında, veriler elektroensefalografi(EEG) yöntemi kullanılarak elde edilirken çevre kaynaklı(şebeke gürültüleri vs.) veya içsel(göz hareketleri, ECG vs.) bazı gürültülere maruz kalır. EEG verilerinin hassas bir şekilde sınıflandırılmasını önemli derecede etkileyebilecek gürültülerden biri de elektrookulografik(EOG) gürültülerdir. Bu çalışmada, Graz Üniversitesi tarafından yapılan BCI-IV yarışmasının 2a veri seti kullanılmıştır. 4 sınıflı veri seti 2 sınıfa indirgenerek sadece sağ ve sol imleç hareketlerinin offline sınıflandırılması amaçlanmıştır. 22 kanaldan alınan EEG verileri ile eş zamanlı, göz çevresine montajı yapılan 3 elektrottan da EOG verileri elde edilmiştir. Kullanılan veri setinde, EOG gürültülerini EEG sinyallerinden arındırmak için geleneksel bant geçiren filtreler ve recursive least square(RLS) adaptif filtresi kullanılmıştır. Motor hareket hayali ile uygun bantlara filtrelenmiş sinyallerden, ortak uzamsal örüntüler(CSP) metodu ile çıkarılan öznitelik vektörleri, lineer diskriminant analizi(LDA), destek vektör makinaları(DVM), naive bayes(NB) ve k-NN sınıflandırma algoritmalarının girişlerine uygulanmıştır. Chebyshev tip 2 ve DVM kombinasyonu %72'lik ortalama doğruluk oranı ile en yüksek sınıflandırma performansını sağlamıştır. Ayrıca RLS adaptif filtresi ile elde edilen sınıflandırma sonuçları bant geçiren filtrelerin sonuçları ile mukayese edilmiştir. RLS algoritması ve LDA kombinasyonu, %64 doğruluk oranı ile geleneksel bant geçiren filtreler ile elde edilen sonuçlardan daha düşük performans göstermiştir. Çalışmada elde edilen bulgular literatürü destekler niteliktedir. Çalışmanın bulguları, gelecekte yapılacak çalışmalara da ışık tutabilecek niteliktedir.	Adaptif filtre, Recursive least square, Beyin bilgisayar arayüzü, Electrooculogram, Elektroensefalografi, Geleneksel bant geçiren filtreler, Ortak uzamsal örüntüler
974	İmmobilize ve Serbest Lakkaz Enziminin Optimum Koşullarının Araştırılması ve Renk Giderme İşleminde Kullanımı	Bu çalışmada Tramates versicolor dan elde edilen Laccase enzimi (L), poli(N-izopropilakrilamit)-kalsiyum aljinat (P(NIPA)-CaAlj) taneciklerine hapsetme yöntemi ile immobilize edildi. İmmobilize enzimin özellikleri ve enzimatik renk giderme işlemlerinde kullanımı araştırıldı ve serbest enzim ile karşılaştırıldı. Michaelis-Menten sabiti (Km) ve maksimum reaksiyon hızı (Vmax) değerleri sırasıyla serbest enzim için 1,70x10-2 mM ve 2,08x10-3 mM.dak-1 olarak bulundu. İmmobilize enzim için Km ve Vmax değerleri de sırasıyla 4,80x10-2 mM ve 8,70 x 10-3 mM.dak-1 olarak bulundu. Optimum pH değerleri serbest enzim için 5,0 ve immobilize enzim için 6,0 olarak belirlendi. Optimum sıcaklık sırasıyla serbest lakkaz ve immobilize lakkaz için 40oC ve 45oC olarak belirlendi. 4 oC tutulan serbest lakkazın 30 günlük depolama sonrasında orijinal aktivitesinin % 60'ı koruduğu bulunurken aynı koşullarda tutulan immobilize enzimin ise orijinal aktivitesinin% 83’ ünü koruduğu bulundu. İmmobilize enzimin 10 kez tekrar kullanım sonrasında orijinal aktivitesinin % 77'sini koruduğu bulunmuştur. Metil oranjın renginin giderilmesinde, serbest lakkaz ve immobilize lakkaz için renk giderme yüzdeleri sırasıyla %73 ve %70 olarak bulundu	Lakkaz, immobilizasyon, hapsetme, kalsiyum-aljinat, N-izopropilakrilamit, renk giderme
551	İnsan Kaynakları Departmanı için Etmen Tabanlı Sistem Tasarımı	İşletmelerin verimli bir şekilde faaliyetlerini devam ettirebilmeleri iyi bir insan kaynakları yönetimi sayesinde gerçekleşmektedir. İnsan kaynaklarının akıllı sistemler üzerinden yönetilmesi ile işlemler daha hızlı ve bütüncül yürütülmektedir. İnsan kaynakları gibi karmaşık bir sistemin tasarım ve uygulamasında özerk akıllı etmen sistemlerinin kullanımı yaşanan problemleri çözmek açısından önemlidir. Bu bakış açısıyla, bu çalışmada, etmen tabanlı yaklaşımlardan biri olan Prometheus metodolojisi uygulanarak işletmelerdeki insan kaynakları departmanında yapılan işler için bir tasarım gerçekleştirilmiştir. Prometheus metodolojisinin ve geliştirme ortamının sistem içerisinde uyumluluğu detaylandırılmış ve elde edilen tasarım gösterilmiştir.	Etmen tabanlı sistemler, İnsan kaynakları, Prometheus
509	İnsanoğlunun ilk Sistematik Sert Kaya Kazı Yöntemi: Ateş Kurma	Ateş kurma yöntemi insanoğlunun keşfettiği ilk sistematik sert kaya kazı yöntemidir ve yaklaşık olarak 7000 yıl boyunca kullanılmıştır. İlk olarak Bulgaristan’da bulunan Ai Bunar madeninde kullanıldığı tespit edilen bu yöntem kullanılarak açılan ilk kuyu ise Niğde’de bulunmaktadır. Bu çalışmada, öncelikle bu yöntemin uygulanış biçiminden bahsedilmiştir. Ardından, yöntemin kaya kazı mekanizması ve etkili olan parametreler açıklanmıştır. Buna ilave olarak, ateş kurma ile açılan yeraltı yapılarına ve taş ocaklarındaki uygulamalarına değinilmiştir. Dünya literatüründe önemli bir yere sahip olan Niğde/Kestel madenine özel bir bölüm ayrılmıştır ve önemi vurgulanmıştır. Son olarak da genel bir değerlendirme yapılmıştır.	Sert kaya kazısı, Ateş kurma, Madencilik tarihi, De Re Metallica
241	İnsansız Hava Aracı (İHA) ile Ortofoto ve Sayısal Yükseklik Modeli Üretimi: Adıyaman Üniversitesi Merkez Kampüs Örneği	Uzaktan algılama (UA) ve Coğrafi Bilgi Sistemleri (CBS) teknolojilerindeki hızlı gelişim ile beraber İnsansız Hava Araçlarına (İHA) yönelik talep dünyada olduğu gibi ülkemizde de hızla artmaktadır. İHA ile elde edilen görüntülerin yüksek çözünürlük gibi özelliklere sahip olması yanı sıra arazi çalışması yapılması güç olan bölgelerde sağladığı büyük avantajları bulunmaktadır. Arazinin sahip olduğu morfolojiyi yansıtması ve elde edilen ortofotolardan elde edilen yüksek çözünürlüklü sayısal yükseklik modeli ve bu model kullanılarak elde edilen yamaç eğimi, yamaç yönelimi parametreleri ile bölgesel ya da alansal morfolojik özelliklerin ortaya çıkarılması çalışmalarında kullanılmaktadır. Bu çalışmada İHA kullanılarak Adıyaman Üniversitesi Merkez yerleşke kampüs civarını kapsayan yaklaşık 300 hektarlık bölgede, 3,41 cm hassasiyetinde ortofoto üretilmiştir. Bu görüntüyü kullanarak 3,41 cm hassasiyetinde sayısal yükseklik modeli, yamaç eğimi ve yamaç yönelimi haritaları elde edilmiştir.	Uzaktan algılama, Coğrafi bilgi sistemleri, İnsansız hava aracı, Adıyaman Üniversitesi
604	İnşaatta Sıfır Atığa Doğru:Yeşil Bina Sertifika Sistemleriyle Vaka Analizi	Dünyanın birçok ülkesinde mesela Türkiye’de, binalar, gökdelenler, barajlar, köprüler, kanallar, boru hatları, su kanalları ve yollar gibi devasa inşaat mühendisliği yapıları bulunmaktadır. Bu yapıların hepsinin inşaatlarından çıkan atıkları çevre dostu yöntemlerle sürdürülebilirlik adına ekonomik, sosyal ve çevresel parametreleri gözönüne alarak bertaraf etmek gerekmektedir. Yapı malzemelerinin ham maddelerinin ne olduğu, kullanımları ve yıkımlarında, minimum atık çıkarma adına son ürünlerin tekrar kullanılma potansiyeli olması gerektiğinden özel bir dikkat gerektirir. Ardışık kaynakların lineer süreçleri, kullanımları ve katı atık sahalarının planlanması mahalleler ve ülkeler ölçeğinde özellikle yerel belediyeler ve şirketler tarafından uygulanan en kolay çözüm alternatifidir. Atığın kullanımı ve katı atık arazilerine gömülmesi arasında marjinal bir fark vardır, bu da katı atık sahalarına tekrar kullanılma potansiyeli olan atık gömülmüştür. Son on yılda, katı atık sahalarına gönderilecek ve tekrar kullanılma potansiyeli olan malzemeleri sıfır atık (SA) hedefi kapsamında değerlendirmek için, geniş çapta görünürlüğü olan döngüsel atık kullanma programları ortaya konmaktadır. Ekstra ekonomik dönüşüm için uygulama kaynakları ve olanakları ile yıkım atıklarının ticarileştirilmesi trendi, Türkiye inşaat sektöründe de yerini bulması için ortaya konmuştur. Bu araştırma, inşaat sektöründe İnşaat Atık ve Yönetim Planları kullanarak, SA yol haritaları çıkarmak isteyen politika yapıcılar ve karar vericiler için faydalı olabilir.	Sıfır Atık, İnşaat, Yıkım, sertifikasyon
587	İnternet üzerinden kontrol edilen tam otomasyonlu akıllı ev sistemleri için örnek bir uygulama	Bu çalışma ile günlük yaşamda ev ortamında gerçekleştirilen bazı rutin işlerin internet üzerinden akıllı cep telefonu, tablet veya Wifi desteği olan TV üzerinden kablosuz olarak uygulaması yapılmıştır. Sulama, ısı, ışık düzeyi, vb. parametreler de internet üzerinden periyodik veya isteğe bağlı kontrol edilerek insan hayatını kolaylaştıran uygulamalar incelenmiştir. Bu amaçla kontrol sisteminin verimini maksimumda tutabilmek için düşük güç tüketimi ve performansıyla öne çıkan MSP432 mikrokontrolör kullanılmıştır. Bu çalışma, mevsimsel sıcaklıklara göre ev ortamında sıcaklık kontrolü ve bahçe sulamasını ayarlamak için gelecekteki tam otomatik sistemlere bir örnek olarak kullanılabilir. Ayrıca evde yatağa bağımlı bir hastanın aniden bir sağlık problemi ile karşılaşması durumunda bir hasta takip senaryosu da içermektedir. Ev ortamını birebir yansıtabilmek ve kontrol edilen parametrelerin rahatça gözlemleyebilmek için tez çalışmasında ev maketi tasarımı yapılmıştır. Ev otomasyonu sisteminde kontrol edilmek istenen her bir parametreye ait sensör, sistemin konforunu arttırması için mikrokontrolörle kablosuz haberleşmektedir. Alıcı ve verici arasındaki kablosuz veri aktarımı ESP8266 modülüyle sağlanmaktadır. Sistemin hem verimli veri işleme hem de gelişmiş düşük güç tüketimi konusunda sorunsuz çalışabilmesi için MSP432 mikrokontrolör tercih edilmiştir. İnternet üzerinden kullanıcı bilgileri girildikten sonra ev otomasyon sistemine erişim sağlanmaktadır. İnternet arayüz programı ile ev ortamının haberleşebilmesi için MQTT haberleşme protokolü kullanılmaktadır. Evdeki herbir parametre anlık olarak gözlemlenebilmekte ve istenildiği zaman müdahale edilebilmektedir	Akıllı Ev, Otomasyon, İnternet, MSP432
1015	İSCEHİSAR ANDEZİTLERİNİN TUZ KRİSTALLENMESİNE BAĞLI AYRIŞMASINDA SU İTİCİ KİMYASAL MADDE ETKİSİNİN ARAŞTIRILMASI	Bu çalışmada Afyonkarahisar yöresinde üretilen İscehisar andezitlerinde tuzların yıkıcı etkilerisonucu oluşan bazı fiziksel ve mekanik değişiklikler incelenmiştir. Bu amaçla çalışma kapsamındaandezitlerin petrografik-mineralojik (polarizan mikroskop, XRD), kimyasal analiz, gözenek çapıdağılımı ve fiziko-mekanik özellikleri belirlenmiştir. İkinci aşamada da su emmeyi ve dolayısıylada tuz kristallendirmeyi önlemek amacıyla da su itici ve koruyucu kimyasal maddeler kullanılanandezit numunelerinde aynı deneyler tekrarlanmıştır. Andezit numunelerinin tuz kristallendirmeolaylarına bağlı ayrışma miktarları, ağırlık kaybı, ultrases hızı ve tek eksenli basınç dayanımıgibi bazı fiziksel ve mekanik parametrelerde meydana gelen değişimler yardımıyla belirlenmiştir.Normal numunelerde ortalama %0,3695 kuru kütle kaybı, su itici kimyasal madde uygulanmışnumunelerde ise ortalama %0,186 kütle artışı ölçülmüştür. Basınç dayanımı değerleri normalnumunelerde %32, su itici kimyasal uygulanmış numunelerde %37 azalmıştır.	Andezit, Tuz kristalizasyonu, Su itici kimyasal madde, Gözeneklilik, Ağırlık kaybı
523	İstatistiksel Öğrenmeye Dayalı Düzenlemeyle Hava Kalitesinin Değerlendirilmesi	PM10, 10 mikrometreden daha küçük boyutta, havada askıda kalma özelliğine sahip parçacık madde olarak tanımlanabilir. PM10’un çok yüksek konsantrasyonları insan ve çevreyi şiddetli biçimde etkiler. Bu çalışmada, hava kalitesinin değerlendirilmesi amacıyla, ikincil parametreler ile PM10 arasındaki ilişkilerin ortaya çıkarılmasına odaklanılmıştır. Analizler için istatistiksel öğrenmeye dayalı düzenleme yöntemleri olan Ridge, Lasso ve Elastic-net yordamlarından yararlanılmıştır. Özellikle Elastic-net yordamının PM10 tahmininde kullanımı yenilik taşımaktadır. Hesaplamaların sonucu olarak, bütün modellerin yüksek kestirim kapasitesine sahip oldukları kaydedilmiştir. Bununla birlikte, gerek kestirim başarısı ve gerekse de model gürbüzlüğü (duraylılığı) bakımından Elastic-net modeli diğer yöntemlerle karşılaştırıldığında daha başarılı sonuçlar vermektedir. Model hata ölçümleri (MSE ve MAPE) temel alındığında, en iyi sayısal sonuçlar Elastic-net modeliyle elde edilmiştir. Makine öğrenmesine dayalı düzenleme yordamlarının çevresel problemlerin değerlendirilmesi amacıyla kullanımı başarılı, genelleştirilmiş ve şeffaf model yapılarının oluşturulmasını sağlayabilecektir.	Düzenleme, Bağlanım, Hava kalitesi, PM10
414	İstenmeyen Epostaların Tespiti için Kullanılan Yöntemlerin İncelenmesi	İstenmeyen elektronik postalar alıcıya rızası dışında gönderilen ve genellikle kötü niyetli veya tanıtım amaçlı olan kişilerin başvurduğu bir yöntemdir. Elektronik postalar, kullanımının kolaylığı, maliyetlerinin ucuz olmasından dolayı propaganda, reklam, oltalama yapmak isteyen kişi veya topluluklar tarafından etkin bir biçimde kullanılmaktadır. Amaçlarını gerçekleştirmek isteyen kişi veya topluluklar hiç tanımadıkları e-posta hesaplarına gereksiz ve istenmeyen postalar gönderirler. Bu çalışmada, istenmeyen elektronik postaların filtrelenmesi için literatürde bulunan yöntemler incelenmiştir. Bu istenmeyen e-posta filtreleme yöntemleri temel olarak yapay zekâ tabanlı olmayan ve yapay zekâ tabanlı olan şeklinde iki ana başlık altında incelenmiştir. Yapay zekâ tabanlı olmayan yöntemlerin istenmeyen e-posta tespitinde etkili sonuçlar verdiği ancak literatürde bu yöntemleri atlayabilen tekniklerin olduğu görülmektedir. İstenmeyen e-posta tespitinde yapay zekâ tabanlı makine öğrenmesi algoritmaları kullanan sistemlerin popülaritesinin arttığı ve araştırmaların bu yönde ivme kazandığı görülmektedir. Özellikle derin öğrenme yöntemleri yüksek performansları nedeniyle spam tespitinde tercih edilmeye başlamıştır. Literatürde klasik makine öğrenme yöntemlerinden olan Bayes, Destek Vektör Makinesi, Yapay Sinir Ağı, Rastgele Orman, Çok Katmanlı Algılayıcı, K-En Yakın Komşu gibi algoritmalarının kullanıldığı spam tespit yöntemlerinde yüksek başarım sağladığı görülmektedir. Uzun Kısa Süreli Bellek ve Evrişimsel Sinir Ağı algoritmalarını kullanan derin öğrenme temelli spam tespit yöntemlerinin başarım oranlarını daha da artırdığı farklı veri kümeleri kullanılarak gösterilmiştir. Ayrıca spam tespit sistemlerinde bulunan açık problemler ve Türkçe özelinde bu çalışmaların hangi aşamada olduğu da bu çalışmada irdelenmiştir ve çeşitli öneriler yapılmıştır.	İstenmeyen eposta tespiti, yapay zeka, makine öğrenmesi, derin öğrenme
881	İstikrarsız Global Ekonomi ve Dünya Deniz Ticareti Arasındaki Güçlü Bağ: Denizcilik Ekonomisine Genel Bakış	Denizcilik sektörü 2007 -2008 yılları arasında global yaşanan ekonomik krizden oldukça etkilenmiştir. Yaşanılan global ekonomik krizin etkilerini hem dünya ticaretinde hem de deniz ticaretinde atlatmak uzun yıllar almıştır. Ekonomik krizin etkisiyle gemilerinde yük hacmi düşen dünyanın en güçlü armatörler, gemi işletmecileri, orta ve küçük çaplı hat işletmecileri ekonomik bir durağanlığın olduğu zor süreci atlatmak ve gemi işletim maliyetlerini karşılayabilmek adına ortak gemi işletmeleri ve stratejik ortaklıklara kaymışlardır. Bu nedenle bu derleme çalışması, sadece global ticaretin deniz ticaretine ve denizcilik ekonomisine etkisi alanda yayınlanmış bilinen literatürü sunmasının yanı sıra 2020 yılı global ekonomik durum değerlendirmesi ve tahminleri konusunda araştırmacıları aydınlatmayı amaçlamaktadır.	Denizcilik ekonomisi, deniz ticareti, uluslararası ticaret, global krizi, dünya ticareti
299	İŞ İSTASYONLARINDA ÇALIŞANLARDA ZORLANMAYA NEDEN OLAN DURUŞLARIN ERGONOMİK AÇIDAN İRDELENMESİ: ÖRNEK UYGULAMA	Ergonomi biliminin temel amacı, iş gören ile iş arasında iyi bir uyum sağlayarak insanın çalışırken aşırı zorlanma nedeniyle zarar görmesini engellemek ve bu uyum sayesinde verimliliği artırmak olarak ifade edilebilir. Günümüzde ilerleyen teknoloji iş yerlerinde artan mekanizasyon ve otomasyon iş hızını da arttırmakta olup bu durum özellikle daha çok emek-yoğun çalışanlarda kas iskelet sistemi rahatsızlıklarına (KİSR) neden olmaktadır. Ayrıca bu durum çalışanlarda motivasyon düşüklüğü, verimsizlik ve iş gücü kaybına neden olmaktadır. Bu kayıpların önlenmesi için iş yerlerinde çalışanlara ergonomik açıdan risk analizleri yapılarak riskli durumların tespit edilmesi ve bu riskleri ortadan kaldıracak önlemlerin alınması önemlidir. Bu çalışma, Karadeniz bölgesinde emek yoğun çalışmanın yapıldığı bir gıda işletmesinin hammadde, imalat ve paketleme bölümünde gerçekleştirilmiştir. İşçilerin çalışma esnasındaki riskli çalışma pozisyonları REBA (Rapid Entire Body Assessment- Hızlı Tüm Vücudu Değerlendirme) ve RULA (Rapid Upper Limb Assessment- Hızlı Üst Vücut Değerlendirme) yöntemleri kullanılarak risk analizi yapılmış ve işletmeye çalışma koşullarını iyileştirici öneriler sunulmuştur.	Emek-Yoğun, Risk Analizi, Ergonomi, RULA, REBA
811	İş Sağlığı ve Güvenliği Kapsamında Ölümlü İş Kazalarına Yönelik Yargıtay Kararları	"Teknoloji ile beraber makineleşmenin çalışma hayatındaki yeri hızla artsa da üretimin merkezinde hala insan ve onun emeği bulunmaktadır. Üretim ve çalışma düzeni ne kadar farklı şekil alırsa alsın çalışılan mekânlar insan sağlığı ve güvenliğine ilişkin bir takım riskler taşımakta ve bu riskler insanların hayatlarını tehlikeye sokabilmektedir. Çalışma hayatında karşılaşılan riskler taraflara ekonomik ve psikolojik yönden zarar verebileceği gibi işgücü kayıplarına sebebiyet vererek üretimin azalmasına yol açabilir. Kaza, ani olarak ve istenilmeden zarar doğuran sebepler bütünüdür. İş sağlığı ve güvenliği açısından iş kazası iş sağlığı ve güvenliği olgusunun kalbini oluşturur. Yapılan sayısız mücadelenin ve mevzuat çalışmasının asıl amacı iş kazası ve meslek hastalığının meydana gelmemesi içindir. İş kazasının ne olduğu, hangi durumların iş kazası olarak kabul edildiği hukuki açıdan son derece önemli bir konudur. Gerçekleşen bir kazanın iş kazası olup olmamasına göre doğuracağı sonuçlar farklı olacaktır. Bu çalışmada, 2013-2018 yılları arasında Türkiye’de İş Sağlığı ve Güvenliği kapsamında yaşanan ölümlü iş kazalarına yönelik Yargıtay kararları incelenmiştir. Ayrıca iş kazasının Türk hukuk sisteminde nasıl açıklandığı araştırılmış ve buna göre verilen kararların bakış açısı olarak kusur sorumluluğuna mı yoksa kusursuz sorumluluğa mı daha yakın olduğu araştırılmıştır. İşverenin bir kazadan dolayı sorumlu olabilmesi için oluşan zarar ile işverenin herhangi bir eylemi veya tutumu arasında illiyet bağının kurulabilmesi gerekir. İş kazaları davalarında öncelikli olarak bu bağın varlığı araştırılır. Ölümle sonuçlanan iş kazalarına yönelik Yargıtay karar sonuçları; işveren tarafı taksirle adam öldürme suçu ile suçlandıklarını, işverenin dikkat ve özen yükümlülüğünü göstermesi gerektiğini ve failin hareketi ile meydana gelen zararlı netice arasında nedensellik bağının bulunması gerektiğini göstermektedir. Ayrıca alınan kararlarda işveren ile işçi arasındaki iş görme ediminin niteliğinin ve işverenin iş kazalarındaki yükümlülüklerinin sınırının önemi ön plana çıkmaktadır."	İş Sağlığı ve Güvenliği, İş kazası, Yargıtay kararı, işveren, işçi
235	İŞ SAĞLIĞI VE GÜVENLİĞİ ÖNLEMLERİNİN ETKİNLİĞİNİN GÖZ İZLEME CİHAZI İLE BELİRLENMESİ	Bilişim sistemleri, iş sağlığı ve güvenliği alanındaki kontrol kayıtları, eğitimler ve çevre ölçümlerinde de kullanılmaktadır. Bununla birlikte, insan-bilgisayar etkileşimi alanında kullanılan kullanılabilirlik test yöntemlerinin iş sağlığı ve güvenliği (İSG) çalışmalarına uygulanması konusunda literatürde bir boşluk olduğu görülmektedir. Bu çalışmada iş sağlığı ve güvenliği önlemlerinin etkinliğinin kullanılabilirlik test yaklaşımı ile tespit edilmesi amaçlanmıştır. Kullanılabilirlik testi göz izleme cihazları yardımı ile gerçekleştirilmiştir. Bu deneysel araştırmaya 26 katılımcı dâhil edilmiştir. Çalışmada göz izleme cihazı takmış olan katılımcılardan yangın varmış gibi davranarak çıkışa yönelmeleri istenmiştir. İki farklı kurumda üç farklı deney yapılmıştır. Katılımcıların yangın ekipmanları, alarm butonları ve çıkış işaretlerine odaklanma süreleri ve odaklanma sayıları incelenmiştir. Ek olarak 12 İSG uzmanı ile görüşülerek uzman görüşleri çalışmaya dâhil edilmiştir. Sonuç olarak risk analizlerinin tek başına yeterli olmadığı ve risk analizi sonucunda alınması gereken önlemlerin tespitinde bilişim sistemleriyle yapılacak olan daha kapsamlı analizlere olan ihtiyaç ortaya koyulmuştur. Çalışmada önerilen yöntemin diğer acil durum ve afet bağlamında da değerlendirilebileceği önerilmiştir.	göz izleme cihazı, kullanılabilirlik, insan-bilgisayar etkileşimi, iş sağlığı ve güvenliği
64	İş Sağlığı ve Güvenliğinde Metal İşleme Sıvıları	Talaşlı imalat başta olmak üzere metallerin işlenmesi operasyonlarında metal işleme sıvıları ihtiyaç duyulan en temel malzemelerden biridir. Endüstride bilinen ismi bor yağı olmakla beraber kesme yağı, emülsiyon sıvısı, soğutma sıvısı, metal uzaklaştırma sıvısı, metal işleme sıvısı/yağı vb. tabirler ile tanımlanır. Söz konusu akışkanlar çalışan sağlığı yönünden cilt rahatsızlıkları, solunum rahatsızlıkları, kanser vb. riskler barındırmaktadır. Bu sıvılar, operasyon sürecinde sıcaklık etkisiyle buhar (sis, bulut, buğu) haline gelerek ciddi solunum problemlerine sebep olabileceği gibi ortam şartlarından etkilenmesiyle özellikleri kötüleşerek temas sonucu cilt hastalıklarına da yol açabilmektedir. Bu bağlamda birçok ülkede söz konusu akışkanlara maruziyeti azaltmak için araştırmalar ve tartışmalar yapılmaktadır. Metal işleme sıvılarından kaynaklı tehlikelerin öncelikle yeterli ve güncel bilgiler edinilerek tanımlanması önem teşkil etmektedir. Söz konusu sıvıların çalışan sağlığına etkileri maruziyet türü, düzeyi, şiddeti ve kullanılan akışkanın tipine göre değişiklik göstermektedir. Bu çalışmada metal işleme sıvıları tanıtılarak kısa veya uzun vadede söz konusu akışkanların çalışan sağlığına etkileri ve alınması gerekli tedbirlere ilişkin iş sağlığı ve güvenliği açısından bir perspektif sunulması amaçlanmış olup sonuç olarak metal işleme sıvılarının çalışan sağlığına etkileri ve bunlara karşın alınması gerekli teknik ve organizasyonel tedbirler ulusal mevzuat ile uluslararası çalışmalar da dikkate alınarak ortaya konulmuştur.	Metal İşleme Sıvıları, Talaşlı İmalat, İş Sağlığı ve Güvenliği, Mesleki Maruziyet
846	işyerinde kkd kullanımı	işyerlerinde güvenlik	çalışan sorumluluğu
230	İZMİR İLİNDE AL2O3: C DOZİMETRELER KULLANILARAK SOLAR UVB RADYASYONUNUN ÖLÇÜLMESİ	Solar UV radyasyonunun ekolojik sistem üzerine önemli etkileri olduğu bilinmektedir. Stratosferdeki ozon tabakasının incelmesi nedeniyle yeryüzüne ulaşan ultraviyole (UV) radyasyonundaki artışların oluşturabileceği riskler birçok araştırmacı tarafından çalışılmaktadır. UVB radyasyonu, küresel solar UV radyasyonunun sadece küçük bir kısmını oluştursa da, insan ve hayvanlar ile bitkiler üzerinde zararlı etkilere neden olmaktadır. Ayrıca, UVB radyasyonun karasal ve deniz ekosistemindeki canlı organizmalar üzerinde olumsuz etkileri de bulunmaktadır. Bu çalışmanın amacı, solar UVB radyasyonunun ölçülmesinde termolüminesans dozimetrelerinin (TLD) kullanılabilirliğini araştırmaktır. TLD'ler, ucuz olmaları kolay bulunabilmeleri ve basit kullanımları gibi bazı üstün özelliklere sahiptir. Araştırmamızda, UVB radyasyonunu ölçmek için Al2O3: C termolüminesans dozimetreleri kullanılmış olup bunlar, düşük iyonlaştırıcı radyasyon dozlarına ve UVB radyasyonuna çok duyarlıdır. Yeryüzüne ulaşan UVB radyasyonunun günlük miktarıçalışma yapılan günlerde 09:00 ile 16:00 saatleri arasında periyodik olarak alüminyum oksit dozimetrelerle ölçülmüştür. Elde edilen sonuçların Ege Üniversitesi Güneş Enerjisi Enstitüsü' nden alınan UV radyasyon verileri ile uyumlu olduğu görülmüştür.	Solar UVB radyasyon, TLD, Al2O3:C dozimetre, Radyasyon ölçme
907	İzmir Körfezi’nde (Ege Denizi) Malta Palamudu Naucrates ductor (Carangidae)’un Bulunuşu	Bu makale İzmir Körfezi’nde (Kuzeydoğu Ege Denizi) Naucrates ductor’un ortaya çıkışını rapor etmektedir. 13 Kasım 2018 tarihinde, İzmir Körfezi Urla kıyılarından 275 mm TL boyunda ölçülmüş bir birey yakalanmıştır. Bu kısa not Türk Ege Denizi’nin ihtiyofaunal zenginliği üzerine N. ductor’un ilave bir kaydını sunmaktadır.	Rare species, record, Izmir Bay
122	JİTTER ÖLÇÜMÜNDE ÖNEMLİ BİR GÖSTERGE: ARDIŞIK BLOKLAR	Nöromüsküler hastalıklar sinirden kasa iletimi etkilerler. Eğer bir sinir uyartı eşik değerinden daha yüksek bir uyartı ile uyarılırsa aksiyon potansiyeli üretilir. Sinirden kasa doğru aksiyon potansiyelinin iletimi 0.5 ile 1 ms arasında bir zaman almaktadır. Bu zaman uyarıdan uyarıya değişmektedir ve bu değişintiye “Jitter” adı verilir. Ardışık sinir uyartımına karşılık üretilen yanıt uyartı ile birlikte tek lif EMG elektrodu ile kaydedilir. Bazı ülkelerdeki kısıtlamalardan dolayı tek kullanımlık konsantrik elektrot da jitter ölçümü için kullanılmaktadır. Zaman zaman kayıtlarda sinir uyartımına karşılık yanıt alınamaz ve bloklar gözlemlenir. Ardışık uyarıya karşılık hasta kayıtlarında blokları görmek mümkündür. Bu çalışmada 13 katılımcıdan konsantrik iğne elektrodu kullanarak her oturumda 100 sinyal kaydedilmiştir ve geliştirilen yazılım ile bu kayıtlar analiz edilmiştir. Bu yazılımla, jitter değeri ve blok sayısı hesaplanabilirken, ardışık bloklar da gösterilebilmektedir. Sağlıklı bireylerde hiç blok görülmemiştir fakat miyasteni gravis hastalarında yüksek miktarda blok ve ardışık blok grubu görülmüştür. Blok sayısındaki artma ve ardışık blok gruplarındaki artışın hastalığın ciddiyeti konusunda bir gösterge olacağı öngörülmüştür.	Elektromiyografi, Jitter, Ardışık bloklar, Biyomedikal işaret işleme
1036	KABLO TERMİNAL ÇIKARMA APARATLARININ İLERİ TEKNOLOJİLER İLE YERLİ ÜRETİMİ	Otomotiv sektöründe kullanılan kablo donanımlar, setler halinde hazırlanarak montaj prosesine aktarılmaktadır. Kabloların uçlarına preslenen terminaller, soketlerin içinde bulunan deliklere yerleştirilmektedirler. Soketlerin montajı sırasında terminaller, soket deliği içinde kilitleme yaparak, kabloların geri çıkmasını önlemektedirler. Özellikle kontrol işlemi sırasında, soket delikleri içerisine yanlış yerleştirilmiş kabloların soket içerisindeki doğru gözlere takılmaları için çıkartılması gerekmektedir. Bu işlemin soket deliğine ve kablo terminaline zarar vermeden yapılması gerekmektedir. Terminal çıkarma işleminde soket ve terminal tipine göre tasarlanmış ve terminal çıkarıcı adı verilen terminal çıkarma aparatları kullanılmaktadır. Bu çalışmada ithal edilen terminal çıkarıcıların, Dumlupınar Üniversitesi İleri Teknolojiler Merkezi'nin alt yapısı kullanılarak, tamamen yerli kaynaklar ile üretilmesi sağlanmıştır. Plastik terminal çıkarıcı parçaları plastik parça üreten üç boyutlu yazıcı ile imal edilmişlerdir. Metal terminal parçaların prototipleri ise metal üç boyutlu yazıcı ile imal edilmişlerdir. Kullanım testlerini geçen metal parçalar ise daha ucuz olması nedeniyle tel elektro erozyon tezgahı ile imalatları yapılmıştır.	Otomobil kablo üretimi, üç boyutlu yazıcı, WEDM, tasarım, imalat
584	Kablosuz Algılayıcı Ağlarında Heterojen Hibrid Kümeleme Modeli	Algılayıcı düğümlerinin sınırlı batarya kaynakları ve fiziksel verileri algılama sürelerinin kısa oluşundan dolayı, ağ ömrünü artırmak için enerji verimli yönlendirme protokolleri geliştirmek, kablosuz algılayıcı ağlarında (KAA) en önemli stratejilerden biridir. Yönlendirme stratejisine paralel olarak tasarlanan kümeli heterojen ağ protokolleri, algılayıcı ağında topoloji kontrolü, enerji tüketimi ve veri toplama açısından son derece etkilidir. Bu makalede, enerji verimli üç-seviyeli heterojen kümeleme yöntemi önerilmiştir. Çoğu diğer çalışmaların aksine, bu çalışmada enerji tüketim modelinde ve küme başı (KB) seçiminde SEED (Sleep-aware Energy Efficient Distributed, Uyku-farkındalı Enerji Verimli Dağıtık Protokol) ve EDEEC (Enhanced Distributed Energy Efficient Clustering, Gelişmiş Dağıtılmış Enerji Verimli Kümeleme Protokolü)’in avantajlarından yararlanılmış, üç seviyeli bir hibrit yaklaşım benimsenmiştir. Önerilen model, EDEEC ve SEED ile ağdaki yaşayan düğümler, baz istasyonuna (BS) gönderilen paket sayısı ve ortalama KB sayısı olmak üzere kalite ölçütlerine göre farklı senaryolarla Matlab 2019a programı kullanılarak çeşitli benzetimlerle kıyaslanmıştır. Benzetim sonuçları, önerilen modelin diğer iki protokolden daha iyi sonuçlar verdiğini açıkça ortaya koymaktadır.	Enerji verimliliği, kablosuz algılayıcı ağları, kümeleme modeli, veri toplama
422	Kafes yapıların JAYA algoritmasıyla doğal frekans sınırlayıcıları altında optimum tasarımı	Bu çalışma ile düzlem ve uzay kafes yapıların doğal frekans sınırlayıcıları altında Jaya algoritması kullanılarak optimum (minimum ağırlıklı) tasarımı yapılmıştır. Jaya, Sanskritçe’de “Zafer” anlamına gelmektedir. Jaya algoritması (JA), optimum tasarım probleminin çözümünde en iyi çözüme yaklaşma ve en kötü çözümden uzaklaşma prensibini esas almaktadır. JA’nın geçerliliğini göstermek için daha önce farklı optimizasyon yöntemleri ile optimize edilmiş olan 200 elemanlı düzlem kafes ve 72 elemanlı uzay kafes yapılar kullanılmıştır. JA’nın performansı, optimum ağırlık ve optimum ağırlığın elde edilmesi için gerekli yapı analiz sayısı bakımından literatürdeki diğer yöntemlerle kıyaslanmıştır. Bu kıyaslamalar, JA’nın literatürdeki diğer yöntemlerden daha iyi sonuçlar elde edebildiğini göstermektedir.	Optimum Tasarım, Kafes Yapılar, Doğal Frekans Sınırlayıcıları, JAYA Algoritması
125	KAHRAMANMARAŞ YEMENİ VE ÇARIKLARINDA KULLANILAN DERİ MALZEMESİNİN ÖZELLİKLERİNİN İNCELENMESİ	Ayak giyim sektörü olarak bilinen ayakkabı sektörü, teknolojik gelişmeler ve yeni malzemelerin keşfi ile birlikte her geçen gün yeni tasarımlar ile karşımıza çıkmaktadır. Doğal ve geleneksel ayakkabılara olan ilgi geçmişten günümüze devam etmektedir. Kahramanmaraş iline ait bir geleneksel giyim ürünü olan yemeniler araştırılmıştır. Bu zanaati gerçekleştiren ustalar ile görüşmeler gerçekleştirilmiştir. Kahramanmaraş yemenisi, kökleri geçmişe dayanan köşkerlik zanaati ürünüdür. Yemeniyi geleneksel ayakkabılardan ayıran en önemli özelliği, üretiminde sadece deri malzemesinin kullanılmasıdır. Ürünün tamamıyla deri malzemesinden oluşması sürdürülebilir ürün tasarımını destekler niteliktedir. Günümüzde yemeni üretiminde kullanılan deri, elde ve fabrikasyon olmak üzere iki şekilde tabaklanmaktadır. Bu çalışmada, zanaatkâr, endüstri ürünleri tasarımcısı ve tekstil ve moda tasarımcısının yer aldığı deneysel çalışmanın ilk kısmında deri ustası ile görüşmeler yapılmış ve yemeni üretimi ve yemeni üretiminde kullanıla deriler hakkında bilgi toplanmıştır. İkinci kısımda ise deri zanaatkârının verdiği bilgiler doğrultusunda, deri zanaatkârından temin edilen, doğal yöntemlerle tabaklanmış deri ile fabrikasyon tabaklanmış derilerin yaş ve kuru durumları üzerinden aşınma dayanımı ve sürtmeye bağlı renk haslığı testleri yapılmıştır. Test sonucunda her iki deride de ıslanma sonucunda aşınma dayanımında azalma meydana geldiği, doğal derinin fabrikasyon deriye göre kullanım şartlarına daha dayanıklı olduğu, doğal derinin ıslandığında sürtmeye karşı renk haslığının arttığı, fabrikasyon derinin ise ıslandığında sürtmeye karşı tam ters bir etki gösterdiği sonucuna varılmıştır.	Kahramanmaraş Yemenisi, Sürdürülebilirlik, Endüstriyel tekstil tasarımı, Deri tabaklama
127	KALÇA PROTEZİ TASARIMININ SONLU ELEMANLAR YÖNTEMİ İLE STATİK ANALİZİ	Total kalça protezi tasarımında protez performansı ve kullanım ömrünün artırılmasına yönelik çalışmalar gelişen cerrahi yöntemlerin yanı sıra malzeme ve üretim teknolojileriyle beraber son yıllarda oldukça hız kazanmıştır. Değişen ve gelişen biyomedikal teknolojisine her geçen gün ayak uydurabilen pratik yapısal ve mekanik çözümler günümüz mühendislik biliminin temel sorunlarından biri haline gelmiştir. Bu nedenle bilim insanlarının ilgi odağı, farklı malzemelerden yapılmış yapısal ve mekanik bileşenlerin farklı davranışlarına ilişkin analitik, sayısal ve deneysel çalışmalar olmuştur. Sonlu elemanlar yöntemi yeni protez tasarımlarının dayanım performansları hakkında prototip üretimi ve fiziksel testler yapılmaksızın gerçeğe oldukça yakın önemli bilgiler sağlamaktadır. Sunulan çalışmada kalça protezlerinde yaygın olarak kullanılan Ti-6Al-4V malzemesi kullanılarak ASTM F2996-20 kalça protezi sapı modeli üzerinde sonlu elemanlar yöntemi ile statik analiz yapılarak protezin performansı incelenmiştir. Ayrıca mesh tipi ve eleman boyutunun gerilme ve birim şekil değiştirmeler üzerindeki etkileri nümerik olarak ANSYS 19 paket programı kullanılarak ele alınmıştır. Elde edilen sonuçlardan, eleman boyutunun 1mm’den küçük olması durumunda, gerilme ve birim şekil değiştirmeler üzerinde etkisi olmadığını fakat işlem süresini oldukça arttırarak çözümü ekonomiklikten uzaklaştırdığı görülmüştür.	biyamedikal Mühendisliği, Statik Analiz, Sonlu Elemanlar Yöntemi, Kalça Protezi Tasarımı
434	Kaldırma ve İletme Makinalarında Kullanılan Halatlarının Deneysel ve Nümerik Analizi	Çelik halatlar, esneklikleri ve yüksek mukavemete sahip olmaları sebebiyle yük kaldırma makinalarında en çok kullanılan elemanlardır. Bir öz etrafına sarılmış birçok ince telden oluşmuşlardır. İnce teller karmaşık geometrik yolları izleyerek bir araya gelirler ve halatı oluştururlar. Bu nedenle tel halatlar, sanayide yüksek dayanıma sahip yük kaldırma elemanlardır. Bu çalışmada küçük çaplı halatlar için hem deneysel çalışma hem de nümerik olarak modelleme yapılmış ve modelin doğruluğu tespit edilmiştir. Büyük çaplı halatlarda deneysel olarak halatı koparmak çok zor ve maliyetli olduğu için bilgisayar ortamında üç boyutlu modeli oluşturulmuş ve modele eksenel kuvvetler uygulanarak, yük altında uzamaları tespit edilmiştir. Analiz programı yardımıyla çelik halat modellerinin analizleri gerçekleştirilerek deneysel değerlerle karşılaştırılmış ve sonuçların birbiriyle uyumlu oldukları görülmüştür.	Krenler, Halatlar, Malzeme Taşımacılığı, Nümerik Analiz
32	Kale HES'in Enerji Üretimine Katkısı Güneysu / Rize	Türkiye’nin Rize ilinin Güneysu ilçesin de bulunan hidroelektrik santrali, yakın bölgede ki yapıların ve fabrikaların elektrik ihtiyacını karşılamak için yapılan su ile çalışan bir elektrik santralidir. Elektrik ihtiyacını ithal eden bir ülke konumunda olan Türkiye kendi elektriğini yenilenebilir enerji kaynakları ile karşılamak için ülkenin özverili iş adamları sayesinde ülkenin birçok şehrinde yapılan su ile çalışan elektrik santralinden bir tanesidir. Rize de bulunan hidroelektrik santrallerinin her geçen gün daha da arttığı görülmektedir. Bu bağlam da şu an da Rize de 15 tane aktif olmak üzere 3 tane de yapım aşamasında olan ayrıca 10 tane de üretim lisansı alan hidroelektrik santrali vardır. 2020 yılı itibarı ile de ön lisans aşamasını geçip planlanan 3 tane daha hidroelektrik santrali çalışması devam etmektedir. Bu çalışma da ise Rize’nin Güneysu ilçesinde yapılan ve şuan da aktif olarak kullanılan hidroelektrik santralinin yapılış tarihi ve bitiş tarihi, kullanım amacı, bu santralin ne tür bir santral olduğu, kaç çalışanı olduğu, standart olarak ne kadar enerji ürettiği aynı zaman da maksimum da ne kadar enerji ürettiği, 2020 kasım ayında kaç regülatörün çalıştığı gibi konular irdelenecektir.	hidroelektrik santral, kale deresi, enerji, rize, güneysu
538	Kalsitin Çimento İkame Malzemesi Olarak Kullanımının Basınç Dayanımına Etkisi	"Çimento üretimiyle ilişkili çevre sorunlarının temelinde; enerji tüketimi ve ortaya çıkan fabrika emisyonları bulunmaktadır. Çimentonun çevresel etkilerinin azaltılması amacıyla gerçekleştirilen pek çok araştırmada ikame yöntemiyle kullanılan malzemelerin dayanım ve dayanıklılık gelişimine olumlu etkisi olduğu bildirilmektedir. Bu bağlamda, tüketilen çimento miktarı azalırken diğer taraftan eşit veya daha üstün özelliklerde çimento esaslı kompozitler elde edilebilmektedir. Çalışmada mikronize kalsit %0, %3, %5 ve %10 oranlarında ağırlıkça çimentoya ikame edilmiştir. Farklı oranlarda kalsit minerali ile elde edilen taze betonların çökme değerleri belirlenmiştir. Sertleşmiş beton numuneler ise su emme, ultrases geçiş hızı, Schmidt çekici ve basınç dayanımı deneylerine tabi tutulmuştur. Sonuç olarak kalsitin %10’a kadar kullanımının betonun basınç dayanımı arttırdığı belirlenmiştir."	beton, çimento, kalsit, dayanım
745	KALSİTİN YÜZEY MODİFİKASYONU: BÖLÜM I. ÜRETİM TEKNOLOJİSİ VE KULLANILAN DONANIMLAR	Endüstriyel bir hammadde olan kalsit, birçok sektörde dolgu minerali olarak kullanılmaktadır. Genellikle, mikronize boyutlara ufalanan kalsit bir yüzey modifikasyon (kaplama) işlemine tabi tutularak hidrofilik (su sever) yapısı hidrofob (su sevmez) yapıya dönüştürülmektedir. Böylelikle, mikronize+kaplanmış üretilen kalsitin ürün fiyatı yükselirken, kullanıldığı alanlarda ise yapıya daha iyi uyum sağlamakta, nihai ürün özelliklerinin gelişmesine yardımcı olmakta ve maliyeti düşürmektedir. Mikronize kalsit üretimi öğütme devrelerinde yapılırken kaplama işlemi ise ayrı bir süreç de gerçekleştirilmektedir. Kalsitin yüzey modifikasyon işlemi, yüzeyin bir kaplama kimyasalı (ajanı) ile kaplanması yöntemine dayanmaktadır ve endüstriyel ölçekte farklı kaplama sistemleri geliştirilmiştir. Bu çalışmada kalsitin yüzey modifikasyon mekanizması, kullanılan sistemler ve donanımlar hakkında güncel bilgiler verilmiş, uygulama örnekleri incelenmiştir. Kaplanmış kalsit sektöründe gerçekleştirilen testler, kalite kontrol süreçleri ve yapılan çalışmalar ise Bölüm II’de sunulmuştur.	Kalsit, Yüzey modifikasyonu, Kaplama sistemleri
749	KALSİTİN YÜZEY MODİFİKASYONU: BÖLÜM II. KARAKTERİZASYON YÖNTEMLERİ VE KALİTE KONTROL SÜREÇLERİ	Kalsitin dolgu malzemesi olarak kullanıldığı sektörlerde yapıya uyumluluk ve kazandırdığı avantajlar açısından yüzeyinin modifiye edilmiş (kaplanmış) olması istenmektedir. Hem laboratuvar çalışmalarında hem de endüstriyel ölçekte mikronize kaplanmış kalsit üretimi öncesinde, sırasında ve sonrasında cevheri karakterize etmek için birçok yöntem ve süreç uygulanabilmektedir. Kullanılan bu yöntem ve analizler oldukça faydalı bilgiler sunarken kalsitin kullanım yerinin teknolojik gereksinimine uygun sürecin seçimine, mevcut sürecin sağlıklı bir şekilde kontrolüne ve ar-ge çalışmalarının gerçekleştirilmesine olanak sağlamaktadır. Mikronize kalsitin yüzey modifikasyon mekanizması, kullanılan sistemler ve donanımlar Bölüm I’de aktarılırken, karakterizasyon yöntemleri, kalite kontrol süreçleri ve yapılan çalışmalar bu derleme kapsamında sunulmuştur.	Kaplanmış kalsit, Karakterizasyon, Analiz yöntemleri
914	Kamusal Mekanlardan Akıllı Kent Teknolojileri ile Veri Elde Edilmesi ve Kamusallığın Değerlendirilmesi	Kamusal mekanlar,kullanıcılarının bir sınır veya engelle karşılaşmadığı özgür mekanlar olaraktanımlanmaktadır. Toplumun rekreasyon ihtiyaçlarını karşılaması ve yaşamkalitesini arttırması dolayısıyla kamusal mekanlar, kent içinde oldukçadeğerlidir. Bu yüzden kamusallığın değerlendirilmesi ve arttırılması daönemlidir. Fakat kamusal mekanın kamusallığı, sosyal, kültürel, ekonomik farklarbağlamında toplumların ve/veya bireylerin isteklerine, yaşlarına, inançlarına,değerlerine göre değişmektedir. Bu nedenle kamusallığı değerlendirmek içinmekanın tüm boyutları ve kriterleriyle ele alınması gerekmektedir. Kamusallığınölçülmesi için ortaya çıkan kriterler doğrultusunda oluşturulan modeller, anlıkölçümlere olanak sağlamadığından yetersiz kalmaktadır. Çünkü mekanın hitapettiği kitleler zamana göre değişmektedir. Günümüz akıllı kent sistemleri anlıkveriye ulaşmak ve veriyi kullanmak, kamu hizmetlerini geliştirmek için geribildirim oluşturmak konusunda teknolojiye sahiptir. Bu makalede kamusallığınölçülmesi için oluşturulmuş kriterler vemodeller üzerinden, gelişen teknolojiyle birlikte akıllı kent sistemleri içingeliştirilmiş örnekler incelenerek, kamusallığın değerlendirilmesi vearttırılabilmesi için yeni bir yöntem sunmak amaçlanmıştır.	Kamusal Mekan, Kamusallık, Akıllı Kent
835	Kanonik Huffman Benzeri Kodlama için Kod Sözcüklerinin Uzunluklarını Cebirsel Olarak Hesaplayan Bir Algoritma	"Kanonik Huffman kodları için gerekli olan kod uzunlukları iki aşamada üretilir. Bu makalede “prefix-free” özelliğine sahip değişken uzunluklu kanonik kodların üretilmesine temel olacak uzunlukları cebirsel yöntemle tek aşamada hesaplayacak bir algoritma önerilmektedir. Ancak, elde edilen kodların “sembol başına ortalama bit uzunluğu” genellikle optimum olmayıp, optimuma benzerlerinden daha yakındır. Kod uzunlukları, ağırlık dizisinin sıralı olması şartıyla, en sık kullanılan sembolden başlayarak hesaplanır. Önerilen algoritma; pi, i. sembolün olasılığı ve ei de kalan olasılıkların toplamı olmak üzere, kod uzunluklarını li= round (log(ei/pi)) formülüne göre hesaplar. Son olarak, kanonik formdaki kodlar hesaplanan uzunluklardan elde edilir. Tüm süreç ?(n) zamanda tamamlanır ve ?(n) kelime uzunluğunda hafıza kullanılır."	Veri sıkıştırma, Kodlama, Huffman, Kanonik form, Prefix-free kodlar
1060	Kaos Teorisi'nin Ölçme ve Metroloji'ye Etkileri	"Mikro dünya düzenine geçişle beraber Fizik başta olmak üzere tüm bilimlerde reform meydana gelmiştir. Newton’un ortaya koyduğu Klasik Fizik Kuramı; Einstein’ın ve diğer bilim adamlarının Quantum Fizik araştırmalarıyla yıpranmıştır. Kuantum Fizik Kuramı hem Klasik Fizik Kuramı’nın hem de doğrusallık düşüncesinin yıkılmasına sebep olmuştur. Bu denli değişimlere sebep olan Kaos Teorisi’nden Ölçüm sisteminin olmazsa olmazı Metroloji de gereken payı almıştır. Bu çalışmada doğrusallığın büyük önem arz ettiği ölçmenin ve Metroloji’nin mesafe ölçümü kapsamında Kaos Teorisi’nden nasıl etkilendiği incelenmiş ve sonucunda Kaos Teorisi’nin felaketleri anlamada bile etkili olabileceği gösterilmiştir."	Kaos, Ölçme, Metroloji, Fraktal, Ölçüm Hataları
446	Kaotik Haritalı Çok Amaçlı Altın Sinüs Algoritmasının Performans Analizi	Çok amaçlı optimizasyon birden fazla amacı olan kısıtlı veya kısıtsız problemlere uygun çözümler üretme işlemidir. Sezgisel çok amaçlı optimizasyonda global optimuma yakın çözümler elde etmede rastgele üretilen sayı dizesi büyük öneme sahiptir. Rasgele üretilen sayı dizesinin belli bir alanda toplanması, global optimumdan uzaklaşma riskini arttırmaktadır. Bu nedenle üretilen sayıların aynı olmaması ve yayılmış bir spektruma sahip olması sezgisel optimizasyon algoritmalarının performansını etkilemektedir. Kaotik haritalar ayrık zamanlı sistemlerdir ve kaotik haritalarla üretilen sayılar geniş bir spektruma sahip olup periyodik değildir. Kaos temelli optimizasyon algoritmaları doğası gereği lokal minimumlardan kaçabilme, hızlı ve esnek olabilme gibi faktörlerden dolayı optimizasyon problemlerinin çözümünde incelemeye değer bir konu haline gelmiştir. Bu nedenle sezgisel çok amaçlı optimizasyon algoritmalarında, kaotik harita kullanılarak lokal optimuma takılma riskinin azaltılması hedeflenmiştir. Bu çalışmada kaotik haritaların, yeni ve başarılı olan Çok Amaçlı Altın Sinüs Algoritması (MOGoldSA) üzerindeki etkileri incelenmiştir.	Kaotik Haritalar, Çok Amaçlı Optimizasyon, Sezgisel Yöntemler
935	Kapalı Çıkmalı Betonarme Binaların Deprem Davranışının Değerlendirilmesi	Çalışma kapsamında kapalı çıkmaların betonarme binaların deprem davranışına etkileri doğrusal olmayan zaman tanım alanında analizler yapılarak belirlenmiştir. Bunun için ilk önce hiçbir düzensizliğe sahip olmayan 2-, 4- ve 7- katlı 3-B referans binalar 2007 Deprem Yönetmeliği’ne göre tasarlanmıştır. Daha sonra bu binalara çıkmalar eklenerek kirişli ve kirişsiz kapalı çıkmalı bina modelleri oluşturulmuştur. Binaların 10 adet deprem ivme kaydıyla toplamda 90 adet doğrusal olmayan analizi yapılarak taban kesme kuvveti, tepe noktası ötelenme ve maksimum göreli kat ötelenme oranı gibi parametreler elde edilmiştir. Bu parametreler kapalı çıkmalı binaların deprem davranışının incelenmesi amacıyla karşılaştırılmıştır. Kirişsiz kapalı çıkmalı binalarda diğer binalara göre taban kesme kuvveti taleplerinin düşük, deplasman taleplerinin ise yüksek olduğu belirlenmiştir.	Betonarme binalar, kapalı çıkma, zaman tanım alanında analiz, doğrusal olmayan davranış
526	Kapalı Döngü Üretim Rotalama Problemi için Bir Karar Destek Sistemi Önerisi	"Üretim rotalama problemi; üretim, envanter, dağıtım ve rotalama kararlarının bir arada verildiği bir tedarik zinciri problemidir. Bu problemin temel amacı, kararların entegre bir şekilde verilmesiyle birlikte maliyet açısından daha etkin kararlar almaktır. Bu çalışmada, bu problemin kapalı döngü versiyonunu ele alan bir karar destek sistemi önerilmiştir. Önerilen karar destek sisteminde kapalı döngü tedarik zincirlerindeki üretim rotalama problemi için DH algoritması uygulanmıştır. DH algoritması problemi parçalayarak alt problemleri etkileşimli bir şekilde hızla çözmeyi amaçlar. Sistemin gerçek hayat uygulamalarını gösterebilmek adına sıvı yağ üretimi yapan bir firma için bir aylık planlama dönemi için incelenen problem uygulanmış ve maliyetlerin mevcut duruma göre daha düşük olduğu görülmüştür."	DH algoritması, Kapalı döngü tedarik zincirleri, Karar destek sistemi, Üretim rotalama problemi
739	Kapsül Ağları Kullanılarak EEG Sinyallerinin Sınıflandırılması	Epilespi dünyadaki her yüz kişiden birinin sıkıntı çektiği en yaygın nörolojik hastalıklardan biridir. Gerçekleşecek bir nöbetin önceden tahmin edilebilmesi, epilepsi hastalarının yaşam kalitesinin artırılmasında önemli bir rol oynayacaktır. Ayrıca, etkili bir nöbet tahmin sistemi, hastalığın daha kontrol edilebilir olmasını sağlayacaktır. Bu çalışmada, Elektroansefalogram (EEG) sinyallerindeki interiktal ve preiktal beyin aktivitelerini ayırt etmek için bir yöntem önerilmiştir. Önerilen yöntemde, yeni bir sinir ağı modeli olan kapsül ağları kullanılmıştır. Preiktal aktivite, nöbet başlangıcından 30dk ileride seçilmiştir. Preiktal ve interiktal kısımlar kayan pencere ile segmentlere ayrılmış ve her segmentin spektrogram görüntüleri elde edilmiştir. Spektrogram görüntüleri, kapsül ağları kullanılarak C3-P3 için ortalama %94.05 doğruluk ile sınıflandırılmıştır. Bu çalışma ile kapsül ağlarının preiktal/interiktal sınıflandırma başarımı incelenmiştir. Elde edilen sonuçlar, kapsül ağlarının epilepsinin tahmini için umut verici bir yöntem olduğunu göstermektedir.	EEG, Epilepsi, Kapsül Ağları, Preiktal-interiktal tanıma
901	KARAÇAM LATERİTİK NİKEL CEVHERİNİN MİNERALOJİK KARAKTERİZASYONU VE FİZİKSEL ZENGİNLEŞME DAVRANIMININ BELİRLENMESİ	"Bu çalışmada, Mihalıççık-Eskişehir bölgesine ait lateritik bir nikel cevherinin detaylı mineralojisi ve zenginleştirme olasılıkları araştırılmıştır. Cevherin kantitatif mineralojik analizi MLA (Mineral Liberation Analyzer) kullanılarak yapılmış; ernienikelit ve pimelit mineralleri nikel taşıyıcı mineraller olarak belirlenmiştir. Cevherin yerçekimi ile zenginleştirmeye uygunluğunu belirlemek için ağır sıvı testi yapılmıştır. Zenginleştirme çalışmaları kapsamında optik ayırma, kuru ve yaş manyetik ayırma ve mikrodalga ile ısıtma yöntemleri uygulanmıştır. Testler sonucunda nikel tenöründe kayda değer bir iyileşme gerçekleşmemiştir. Yalnızca mikrodalga ile ısıtılan cevherin arsenik tenöründe bir miktar düşüş gözlenmiştir. Ernienikelitlerin çok ince silikatlar (genellikle kil ve Si oksitler) ile bağlı formda bulunması, fiziksel zenginleştirme yöntemleri ile cevherin kolaylıkla zenginleştirilemeyeceğini desteklemektedir."	Lateritik nikel, Kantitatif mineraloji, Zenginleştirme
338	Karadeniz’deki Eşkina Balığının (Sciaena umbra Linnaeus, 1758)Otolit Biyometrisi	Bu çalışmada, Karadeniz Bölgesi’nde yaşayan eşkina balığının (Sciaena umbra) otolit biyometrisi üzerine ilk bilgiler elde edilmiştir. Örnekleme Mart 2019 ile Şubat 2020 tarihleri arasında Samsun, Ordu, Giresun ve Trabzon sahillerinde gerçekleştirilmiştir. Çalışmada toplamda 182 bireyin (107 dişi, 75 erkek) hem sağ hem de sol otolitleri ölçülmüştür. En küçük otolit uzunluğu 5.35 mm (Balık boyu:11.70 cm-Balık ağırlığı:16.43 g), en büyük otolit uzunluğu değeri ise 19.74 mm (Balık boyu: 53.1cm-Balık ağırlığı: 2148.1g) olarak belirlenmiştir. Balık boyları ve ağırlıkları ile otolit uzunlukları ve ağırlıkları arasındaki ilişkiler hesaplanmış ve en yüksek ilişki sol otolit uzunluğu ve sol otolit ağırlığı arasında (r2=0.9847), en düşük ilişki ise balık ağırlığı ile sol otolit kalınlığı arasında (r2=0.8161) hesaplanmıştır. Regresyon analizi sonuçlarına göre, balık büyüklüğü ile otolit boyutları arasında yüksek pozitif ilişkiler hesaplanmıştır	Otolit Boyutları, Sciaena umbra, Karadeniz, Eşkina
1035	KARAHAYIT (DENİZLİ) YERLEŞİM ALANINDAKİ AÇILMA ÇATLAKLARININ İNCELENMESİ VE TEKTONİK - PALEOSİSMOLOJİK YORUMLAMASI	Denizli bölgesinde KD-GB yönlü tektonik açılma neticesinde KB-GD doğrultulu normal faylar ve açılma çatlakları meydana gelmiştir. Pamukkale ve Karahayıt arasında çok sayıda açılma çatlağı bulunmaktadır. Tarihsel dönemlerde deprem üreten aktif Pamukkale fayı Karahayıt’ın doğusundan geçer. Bölgedeki çatlaklar ise bu faya paralel gelişen ve aynı açılma tektoniği ile oluşmuş yapılardır. Karahayıt yerleşim alanındaki çatlaklardan 20-30 sene öncesine kadar su çıkışlarının olduğu bilinmektedir. Ancak su seviyesinin düşmesiyle çatlaklardan su akışı kesilmiş ve çatlak yüzeyleri arasındaki boşluk doğal ve antropojenik maddelerle dolmuştur. Üzerinde yapılaşmanın olduğu çatlaklar ise yapay olarak betonla kapatılmış veya parke taşı ile örtülmüştür. Yeni döşenmiş olan parkeler çatlağı kapatsa bile sırt topoğrafyası çatlağın konumunu belli etmektedir. Eski döşenmiş parke taşlarının ise çatlak hattı boyunca zaman zaman yerinden oynadığı dikkat çekmektedir. Yapılaşmanın çatlak üzerine yapılması nedeniyle çeşitli yapısal hasarlar gözlenmiştir. Bu hasarlar duvarlarda çatlaklar, bina derzlerinde açılmalar şeklinde ortaya çıkmıştır. Çatlak ve fay davranışları yapısal olarak birbirinden farklıdır. Faylar çok kısa bir zaman aralığında hareket ederek deprem üretir ve yapılarda hasar oluşur. Ancak açılma çatlakları daha uzun zaman periyodu içerisinde çok az hareket ederek açılır. Dolayısıyla üzerinde bulunan yapılardaki hasarlar daha uzun zaman içerisinde gözlenir. Bu çatlaklarda su akışının olup olmaması çatlağın hareket etmediği anlamına gelmez. Bölgedeki tektonik açılma devam ettiği sürece birer zayıflık zonu olan bu çatlaklar da açılmaya devam edecektir.	Fay, Çatlak, Karahayıt, Tektonik açılma, Traverten, Yapısal hasar
216	Karanfil, Nane ve Sarımsak Yağlarının Elektronik Burun ile Tespiti	"Bitkilerden elde edilen aromatik özlerin insanın beden, ruh ve zihin sağlığına etkileri olduğu yüzyıllardır bilinmektedir. Bu özlerle hazırlanan aromatik yağlar; gerek yiyecek ve içeceklerle vücuda alınarak, gerek cilde uygulanarak, gerekse sadece koklanarak insanlarda psikolojik, fizyolojik ve ruhsal etkiler gösterebilmektedir. Gelişen teknoloji ile yaklaşık son 20-30 yıldır kokuyu tanıyan cihaz olarak elektronik burunlar üretilmektedir. Bu çalışmada bir elektronik burun ile aromatik yağlardan karanfil, nane ve sarımsak yağlarının ayrımının yapılması amaçlanmıştır. Çalışma için 18 gaz algılayıcısı ve 1 nem algılayıcısından oluşan bir elektronik burun imal edilmiştir. Üretilen elektronik burun ile karanfil ve nane yağları birbirinden %91.67, sarımsak ve nane yağları birbirinden %92.83, karanfil ve sarımsak yağları ise birbirinden %57.67 doğrulukla ayrılmıştır."	elektronik burun, koku sınıflandırma, Karanfil, Nane ve Sarımsak Yağları
381	Karayolu ve Demiryolu Dâhilinde Köprü Tasarımının İncelenmesi	Bu çalışmada ilk olarak ulaştırmadaki küresel eğilimlere değinilmiş olup ardından karayolu ve otomobil kullanımına olan yönelim küresel örneklerle açıklanmıştır. Ardından ise kentsel büyümenin raylı sistemlerle bağlantısı tartışılmıştır. Sonrasında karayolu ve demiryolu sanat yapısı olarak köprüler ve tasarımları detaylı olarak tahlil edilmiştir. Bu kapsamda Türkiye’den köprü örnekleri paylaşılmıştır. Son olarak da sonuç ve öneriler verilmiştir.	Karayolu, demiryolu, köprü tasarımı, dayanım
225	Karbon Nanotüp ile Modifiye Edilmiş Fiber Takviyeli Laminelerin Isıl ve Elektriksel Özelliklerinin Teorik Analizi	Bu çalışmada, çoğul duvarlı karbon nanotüplerin (MWCNT) epoksinin mekanik, elektrik ve ısıl özellikleri üzerindeki etkisi analitik olarak hesaplanmıştır. MWCNT’nin epoksinin elektriksel iletkenliği üzerinde önemli bir etkiye sahip olduğu bulunmuştur. MWCNT modifiyeli epoksi malzeme ile karbon fiber/epoksi tabakalı kompozit malzemeler tasarlanmıştır. MWCNT’lerin ağırlıkça katkısının karbon fiber/epoksi kompozitlerin mekanik, elektriksel ve termal özellikleri üzerindeki etkisi de hesaplanmıştır. Son olarak, MWCNT takviyeli tabakalı kompozitlerin higrotermal yük ve eğilme yükü altındaki tepkileri araştırılmıştır. MWCNT’lerin, epoksi matris ve karbon fiberin ısı ve neme bağlı özellikleri arasındaki uyumsuzluğu azalttığı sonucuna varılmıştır.	Nanopartikül, Modifiye epoksi, Kompozit lamine, Isı ve neme bağlı tepki
765	Karbon Nanotüp takviyeli ZA-27 Esaslı Kompozitlerde Karbon Nanotüp Takviye Oranının Mikroyapı Ve Bazı Mekanik Özelliklere Etkisi	"Son yıllarda kullanılmaktaolan mevcut mühendislik malzemeleri gelişen teknolojinin ihtiyaçları karşısındayetersiz kalmaktadır. Bu sorunu çözmek için daha üstün niteliklerde malzemearaştırmaları gelişerek kompozit malzemeler ortaya çıkmıştır. Kompozitlerin enönemli özelliği hafif, uzun ömürlü ve yüksek dayanımlı malzemeler olmasıdır. Buüstün özelliklerinden dolayı tüm endüstri alanlarında yaygın olarakkullanılmaktadırlar. Son zamanlarda bu kompozit malzemelerinarasına, nano katkılı daha üstünözellikteki kompozitler katılmıştır. Bu çalışmada çok duvarlı karbon nanotüp(MWCNT) katkılı, ZA-27 (çinko-alüminyum) esaslı nano kompozitler tozmetalurjisi yöntemiyle üretilmiştir. ZA-27 alaşımı içerisine farklı oranlarda(%0,5 - %1,0 - %1,5 - %3,0) MWCNTtakviye edilmiştir. Üretilen ZA-27 nano katkılı kompozitlerin, taramalıelektron mikroskobunda (SEM) mikroyapıları incelenmiştir. Bazı mekaniközellikleri tespit etmek üzere; yoğunlukları ölçülerek sertlik ve çaprazkırılma deneyleri yapılmıştır. Deneyler sonucunda elde edilen verilere göre nanokompozit malzemelerin içerisindeki nano takviye miktarlarının, kompozitinmekanik özellikleri üzerindeki etkisi değerlendirilmiştir."	ZA-27, Karbon Nanotüp, Mikroyapı, Sertlik, Çapraz Kırılma
530	Karışık Nikel-Kobalt Hidroksit Çökeleğinin Karbotermik İndirgenmesi	Karışık hidroksit çökeleği (MHP) nikel laterit cevherlerin hidrometalürjik işlenmesi zincirinde ortaya çıkan bir ara üründür. MHP ticari alıcı bulsa da, içerdiği safsızlıklardan dolayı ekonomik değeri düşük olan bir ara ürün sayılmaktadır. MHP’nin içerdiği nikeli diğer safsızlıklardan ayırarak ekonomik değeri daha yüksek olan ürünlere dönüştürülmesi birçok araştırmanın konusu olmuştur. Bu araştırmada, MHP örneğinin indirgenebilirliği incelenmiştir. Amaç, nikel oksidi metal nikele indirgeyerek diğer safsızlıklardan ayrıştırılması olmuştur. Bunun için MHP numunesi kalsinasyon işlemine tabi tutulduktan sonra, belirli oranda indirgeyici kömür ile karıştırılmıştır. Karışım pelet haline getirildikten sonra tüp fırında ve azot gazı altında 1050 °C’ye ısıtılmıştır. İndirgenen numunelerin mineralojik içeriği ve mikro yapısı incelenmiştir.	nikel, MHP, indirgeme
976	Karıştırmalı Bilyalı Değirmende Kalsit Cevherinin Yaş Öğütme Parametrelerinin Optimizasyonu	Bu çalışma, kalsitin (CaCO3) dikey karıştırmalı bilyalı değirmen de çok ince öğütülmesi üzerine odaklanmıştır. Karıştırma hızı (rpm), bilya doluluk oranı (J), malzeme doluluk oranı (fc), katı konsantrasyon oranı (%) ve öğütme süresi (dak.) gibi çeşitli çalışma parametrelerinin etkileri yaş öğütme koşullarında incelenmiştir. Deneyler, kesikli öğütme şartlarında gerçekleştirilmiştir. Deney sonuçları ürün boyutu (d50), özgül yüzey alanı (m2/g) ve tane boyut dağılımı genişliğine göre değerlendirilmiştir. Bu çalışma sonucunda, optimum öğütme test koşulları karıştırıcı hızı için 840 d/d, bilye doluluk oranı için 0,70, malzeme doluluk oranı için 0,100, katı oranı için %50 ve öğütme süresi için 20 dakika olarak bulunmuştur. Karıştırma hızının, bilya doluluk oranının ve öğütme süresinin ürün inceliği ve spesifik yüzey alanı ile doğru orantılı olduğu, malzeme doluluk oranı ve katı konsantrasyon oranı ile ters orantılı olduğu gözlenmiştir. Ayrıca, tüm öğütme koşulları için tane boyut dağılımı genişliği azalan ürün tane boyutu ile azalmıştır.	Karıştırmalı değirmen, Çok ince öğütme, Kalsit, Boyut dağılım şekli
725	Karma Taşımacılık Türleri Esas Alınarak Rota Karşılaştırılması: Vaka Analizi	Bu çalışmada, yük taşımacılığında rota optimizasyonu için taşımacılık türlerinin birleşimi esas alınarak performans analizleri yapılmaktadır. Ayrıca yük tonajının rota seçimine etkisi de incelenmektedir. Rota seçiminde, yakıt tüketimi, taşımacılık maliyeti, taşıma süresi ve ulaşım türüne bağlı olarak taşıtlardan salınan karbondioksit miktarı dikkate alınmaktadır. Analizler için Hatay’dan Ankara’ya yük taşımacılığı yapılmaktadır. Yük türü, Hatay’da üretim sanayisi güçlü olan filtre malzemesi seçilmektedir. Yükün taşınmasına uygun olan konteyner taşımacılığı yapılmaktadır. Belirlenen iki nokta arasında karayolu ve demiryolu olmak üzere iki tek türlü taşımacılık, demiryolu ve karayolu kombinasyonları ile üç çok türlü taşımacılık rotası geliştirilmektedir. Rotalar performans indeksi esas alınarak değerlendirildiğinde 5, 10, 14 ton yük taşımacılığı için sırasıyla %76,1, %66,7 ve %59,3 performans indeksleri ile optimum rota çok türlü 3 rotası çıkmaktadır. Tek türlü taşımacılığın olumsuz yönleri, çok türlü taşımacılığın yerinde kullanılması ile giderilebilmektedir. Böylece hızlı, ekonomik ve çevreci bir taşımacılık rotasına ulaşılmaktadır.	Multimodal taşımacılık, Unimodal taşımacılık, Yük taşımacılığı, Rota optimizasyonu
714	Karst ani taşkınları	Doğal olan sel ve taşkın olayları, iklim değişikliğine bağlı şiddetli yağışların artması, bitki örtüsünün yok edilmesi, plansız şehirleşme, dere yataklarındaki yapılaşmadan dolayı can ve mal kaybına yol açan afetlere dönüşmektedir. Karstik akiferlerin etkisinin önemli rol oynadığı şiddetli sağanak yağışlar sonucu oluşan taşkınlar, karst ani taşkınları olarak adlandırılmaktadır. Ani taşkınların, kısa süreli, küçük alansal dağılımı, azami akış değeri ve hızı ile ağır can ve mal kaybına sebep olmaları karakteristik özellikleridir. Yeraltı suyu akışı için düşük dirençli yollar sağlayan karstik akiferlerin iletim kanalları akışı genellikle yüzey suları ile yeraltı suyundan daha fazla örtüşmektedir. Karstik arazilerde ani taşkınlara yeraltı suyu etkisi, karstik olmayan bir araziden çok büyük olmaktadır. Şiddetli yağışlarla hızla beslenimi olan karstik akiferlerde ani yeraltı suyu seviyesi yükselimi, fosil karst iletim kanallarını faaliyete geçirerek çok sayıda karstik kaynak oluşturmaktadır. Bu şekilde hesaplanamayan miktarda yeraltı suyunun yüzey suyuna ilave olması, kontrol edilemeyen büyüklükte ani taşkınlara sebep olmaktadır. İnsanı doğrudan etkileyen ve yeraltı suyu etkisi yeterince anlaşılamamış en tehlikeli afetlerden biri olan karst ani taşkınlarının kontrol edilmesi ve önlenmesi, karst akiferlerinin hidrodinamik özelliklerinin doğru anlaşılması ile mümkün olabilir. Bu çalışma ile dünyadan ve Türkiye’den örnekler verilerek karstik akiferlerin hidrodinamik özellikleri anlatılmıştır. Drenaj sistemleri, yeraltı sularının yüzey sularına olası ilave katkısı ya da şiddetli yağışlarda faaliyete geçecek çok sayıda kaynak debisi de hesaba katılarak tasarlanmalıdır	Karst, Karst ani taşkını, Şiddetli yağış
995	Katalizör Olarak Katılan Bor Oksit ve Borik Asidin Polyester Üzerindeki Etkilerinin Mekanik ve Mikroyapı Açısından İncelenmesi	"Bu çalışmada kompozit üretiminde yaygın olarakkullanılan polyester malzemelere, ülkemiz için çok öneme sahip bor elementinintürevleri olan ve üretimini yaptığımız bor oksit ve borik asidin (H3BO3)polyester malzemeye farklı oranlarda ilavesinin, genel yapısını ve mekaniközellikleri nasıl etkilediği araştırılmıştır. Yedi farklı bileşim kullanılaraknumuneler hazırlanmıştır. Bu numuneler; polyester, %5-10-20 ilaveli bor oksit (B2O3)ve %5-10-20 ilaveli borik asit (H3BO3) kullanılarakoluşturulmuştur. Daha sonra elde edilen bu numunelerin iç yapıları metalografikolarak incelenmiş ve yapılarındaki farklılıklar tespit edilmiştir. Üretilennumunelerin mukavemetlerinin belirlenmesi amacı ile çekme testine tabitutulmuştur. Yapılan değerlendirmeler sonucunda numunelerde B2O3miktarı artıkça mukavemet değerinin artığı, H3BO3 artığındaise mukavemet dayanımının azaldığı tespit edilmiştir."	Polyester, Katalizör, Bor Oksit, Borik Asit (H3BO3), Mikroyapı
517	Katı Atık Depolama Alanınlarında Şev Stabilitesinin ve Depolama Hacminin Artırılmasına Yönelik Bir Araştırma	Ülke ekonomisinin gelişmesinde büyük katkı sahibi olan madencilik sektörü, doğru mühendislik teknikleri ve çevre duyarlılığıyla sürdürülebilirliği mümkün hale getirebilecek potansiyele sahiptir. Doğal çevre ve yer kabuğu ile etkileşimi göz önüne alındığında yer kabuğundan ham madde üreten maden şirketlerinin sorumluluğu oldukça fazladır. Günümüzde teknolojinin ilerlemesi ile birlikte madencilik alanında kaydedilen gelişmeler görece daha düşük tenörlü cevherlerin ekonomik olarak üretilebilmesini mümkün kılmıştır. Bununla beraber söz konusu cevherin tenörünün düşük olması doğal olarak atık yüzdesinin artmasına sebep olmaktadır. Yer kabuğundan elde edilen tüvenan cevherin değerli kısmının kazanılması ve elde kalan değersiz kısmının atık olarak ele alınıp, doğal dengeyi bozmayacak şekilde değerlendirilip, tehlikeyi en aza indirecek şekilde depolandırılması gerekmektedir. Depolanacak atık miktarı arttıkça saha hacminin artması, gerek çevresel olarak gerekse ekonomik olarak negatif etki yaratmaktadır. Bu çalışmada, bir maden işletmesinin cevher hazırlama ve zenginleştirme tesisi atığının serildiği kuru atık depolama sahasının depolama kapasitesinin artırılması için, malzemenin dayanım özelliklerinin iyileştirilmesine ve şev stabilitesinin artırılmasına yönelik çalışmalar yürütülmüştür.	Kuru atık depolama, Şev stabilitesi, Tek eksenli basınç dayanımı
813	Katyonizasyon İşleminin Havlu Kumaş Ön Terbiyesinde Kullanılabilirliğinin ve Ürün Özelliklerine Etkisinin Araştırılması	Çalışma kapsamında, farklı hav çözgü hammadde tipine ve farklı gramaja sahip havlu kumaşlar ağartma işleminin uygulanıp uygulanmama durumuna göre de gruplandırıldıktan sonra farklı konsantrasyonlarda katyonize edilmiştir. İşlem görmüş kumaşların yumuşaklık ve hidrofilite değerleri tespit edilmeye çalışılırken ağartma prosesinin yerine çevreci katyonizasyon işleminin uygulanabilirliği de araştırılmıştır. Uygulanan tüm proseslerin ardından yumuşaklık ve hidrofilite değerleri standartlara uygun olarak test edilmiştir. Sonuç olarak, ağartma işlemi yerine katyonizasyon işleminin uygulanmasının havlu kumaşlara yumuşaklık açısından olumlu katkı sağladığı, hidrofilite açısından da kabul edilebilir seviyelerde sonuçlar elde edildiği saptanmıştır.	Katyonizasyon, Havlu, Hidrofilite, Yumuşaklık
219	Kavisli Delikli Plaka ile Girdap Kaynaklı Türbülanslı Akışın Kontrolü	Bu çalışmada, dairesel bir silindir art izinde oluşan girdap kaynaklı türbülanslı akışın, farklı ve kısmi geçirgenlik oranlarına sahip kavisli delikli plaka (kontrol elemanı) ile kontrolü incelenmiştir. Ele alınan parametre aralıklarında PIV ile hız ölçümleri yapılmış, akış alanında Reynolds kayma gerilmeleri hesaplanmış ve kontrol durumu ile yalın silindir durumunun kontur dağılımları nicel olarak karşılaştırılmıştır. Elde edilen sonuçlara göre, ele alınan Reynolds sayılarının akış kontrolüne benzer oranda etki ettiği anlaşılmıştır. Bununla birlikte, incelenen tüm geçirgenlik oranları ve yay açıları için silindir art izinde oluşan kayma gerilmelerinin azaldığı görülmüştür. 120o? ? ?180o yay açılarında ve ?=0,5 ve ? =0,6 geçirgenlik oranlarında, yalın silindire kıyasla maksimum Reynolds kayma gerilmelerinin %96’ya kadar düştüğü ve silindir art izindeki daimi olmayan akışın tamamen kontrol edildiği ortaya çıkarılmıştır.	Akış kontrol, Daimi olmayan akış, Girdap kopması, Küt cisim, PIV
747	KAYA YÜZEY PÜRÜZLÜLÜĞÜNÜN SCHMİDT SERTLİĞİ ÖLÇÜMLERİNE ETKİSİ	Schmidt çekici ile sertlik tayini maden, jeoloji ve inşaat mühendislerince uygulanan disiplinler arası bir deney yöntemidir. Yüzey pürüzlülüğü Schmidt sertliğini etkileyen önemli bir parametredir. Bu çalışmada doğal, taşlama yapılmış ve kesilmiş yüzeylerin olduğu blok numunelerde ve karot örneklerde ölçümler yapılmış ve sonuçları karşılaştırılmıştır. Ayrıca her yüzeyin pürüzlülük özellikleri belirlenmiş ve sertlik değerleri ile ilişkisi araştırılmıştır. En yüksek sertlik değeri ve en düşük standart sapma kesilmiş yüzeylerde, en düşük sertlik değeri ve en yüksek standart sapma ise doğal yüzeylerden elde edilmiştir. Bu çalışmada, yüzey pürüzlülüğü azaldıkça sertlik değerlerinin arttığı ve standart sapma değerlerinin azaldığı görülmüştür. Sonuç olarak, Schmidt çekicinin uygulanacağı yüzeyin pürüzlülüğü giderilmeli ve standart sapmanın yüksek olması durumunda test yüzeyi gözden geçirilmelidir.	Schmidt çekici, Sertlik, Yüzey pürüzlülüğü, Taşlanmış yüzey, Kesilmiş yüzey
411	Kayseri İli İçin Büyükbaş Hayvan Atığından Biyogaz ve Elektrik Üretim Potansiyelinin ve Maliyetinin Araştırılması	Bu çalışmada Kayseri ili Kocasinan ve Melikgazi ilçelerindeki büyükbaş hayvan atığından biyogaz ve elektrik üretim potansiyelleri araştırılmıştır. Ayrıca, biyogaz ve elektrik üretimini ekonomik ve çevresel açıdan da değerlendirmek üzere 3 farklı durum ele alınmıştır. Birinci durumda tüm atıkların bir, ikinci durumda iki ve üçüncü durumda üç farklı tesiste toplanacağı kabul edilmiştir. Ele alınan her bir durumda atıkların taşınması ve biyogazdan elektik üretimi kaynaklı açığa çıkan CO2 salınımları ve kademelendirilmiş enerji maliyet modeli kullanılarak elektrik üretim maliyeti belirlenmiştir. Elde edilen sonuçlara göre en yüksek biyogaz ve elektrik üretim potansiyeli Kocasinan ilçesinde bulunan Oymağaç mahallesindedir. Bununla beraber, çevresel açıdan en düşük CO2 salınımı DURUM III’de gerçekleşirken, ekonomik açıdan ise en düşük elektrik üretim maliyeti DURUM II’de elde edilmiştir.	Biyogaz enerjisi, Biyogaz Üretim Potansiyeli, Elektrik Üretim Potansiyeli, Kademelendirilmiş Enerji Maliyeti
825	Kazı Arını Tasarımında Ampirik Yaklaşımların Kullanımı	Maden planlama ve tasarlama süreci, doğal kaynakların etkin bir şekilde kullanılmasını sağlamak ve madencilik sırasında ortaya çıkan maliyetlerin tümünü azaltmak açısından oldukça önemlidir. Yeraltı madenciliğinde seçilecek üretim yöntemine bağlı olarak, kazı arınlarının seyrelme ve cevher kaybını en aza indirecek şekilde tasarlanması gerekmektedir. Bu noktada kaya kütlesi karakterizasyonu ve kazı arını geometrisi gibi parametreleri göz önünde bulunduran ampirik kazı arını tasarımları dikkat çekmektedir. Duraylı kazı arınlarını tasarlamak üzere, ampirik duraylılık grafiği yönteminin de bu kapsamda yaygın olarak kullanıldığı bilinmektedir. Duraylılık grafiği yöntemi ilk olarak kazı arını tasarımlarını yapmak üzere ortaya konulmuş, ardından kazı arını tasarımı konusunda özellikle metal madenlerinde dünya çapında geniş kabul görmüştür. Yöntem, Tünel Kalitesi Q indeksine dayanmakta ve kazı arını tasarımını etkileyen en önemli faktörleri dikkate almaktadır. Duraylılık grafiği yönteminde geçmişten bugüne, kazı arınlarının duraylılık durumunu tahmin etmedeki güvenilirliğini artırmayı amaçlayan çeşitli gelişmeler yaşanmıştır. Bu çalışma öncelikle duraylılık grafiği yöntemini detaylı bir şekilde tanıtmakta ardından bu konuda yapılan gelişmeleri ele almaktadır.	Yeraltı maden üretimi, Kazı arını tasarımı, Ampirik duraylılık grafiği yöntemi
206	Kazık Temel Sistemlerinin Seçimi: Bütünleşik Çok Kriterli Karar Verme	Yüklerin yapıdan zemine iletilmesi için kazıklı temeller kullanılmaktadır. Kazık temel tasarımı, kazık tipi, kazık çapı, kazık uzunluğu, kazık düzeni vb. gibi tasarım parametrelerinin belirlenmesini içerir. Bu çalışmada, belirli bir zemin profili için en uygun kazıklı temel tasarımını seçmek amacıyla bütünleşik bir metodoloji önerilmiştir. Bu metodoloji, Analytical Hierarchy Process (AHP), Vlsekriterijumska Optimizacija I Kompromisno Resenje (VIKOR), Preference Ranking Organization Method for Enrichment Evaluations (PROMETHEE) ve sonlu Elemanlar Analizi içerir. AHP, kriterlerin ağırlıklarını belirlemek için kullanılırken, VIKOR ve PROMETHEE alternatiflerin nihai sıralamayı elde etmek için kullanılır. Daha hassas sonuçlar elde etmek için seçilen en iyi alternatifler kümesine sonlu eleman analizi uygulanır. Önerilen metodolojinin etkinliğini göstermek için bir örnek çalışma yapılmıştır. Örnek çalışmasının sonuçları, önerilen metodolojinin kazıklı temel seçimi için uygun bir karar verme yaklaşımı olduğunu göstermiştir.	Kazıklı temeller, Çok kriterli karar verme, AHP, Vikor, Promethee
938	Kendiliğinden Yerleşen Harçlarda Portland Çimentosu, Silis Dumanı, Uçucu Kül Kombinezonlarının Basınçlı Su Geçirgenliğine Etkisi	Su depolarında, baraj yapılarında, bazı endüstriyel binaların yapımında ve onarımında kullanılan beton ve harçların, basınçlı su geçirgenliği değeri dayanıklılık bakımından büyük öneme sahiptir. Bu çalışmada, Portland çimentosu, silis dumanı ve uçucu kül içeren ikili ve üçlü kendiliğinden yerleşen harçlarda ve bunların kombinezonlarından oluşan numunelerde basınçlı su geçirgenliği araştırılmıştır. Bu örneklerde baınçlı su işleme derinliği belirlenmiştir. Portland çimentosu ve %10 silis dumanı içeren ikili numunede, Portland çimentosu, %10 silis dumanı ve %35 uçucu kül içeren üçlü numunede basınçlı su geçirgenliği değerleri azaltılmıştır.	Kendiliğinden yerleşen harç, silis dumanı, uçucu kül, basınçlı su geçirgenliği
996	Kenetlenme Boyu ve Donatı Çapının Beton-Donatı Aderansına Etkisinin Mafsallı Kiriş Deneyiyle İncelenmesi	Betonarmenin varlığını borçlu olduğu beton-donatı aderansı konusu, betonarme yapıların kullanılmaya başladığı ilk yıllardan beri bilim insanlarının ilgisini çekmiştir. Bu konuyla alakalı birçok çalışma gerçekleştirilmiştir. Beton-donatı aderansı konusunda birçok çalışma yapılmış olmasına rağmen, aderans olayının karmaşık olması sebebiyle konu tam olarak aydınlatılamamıştır. Bu sebeple, bu çalışmada, farklı donatı çapları (10, 12, 14 mm) ve kenetlenme boyları (100, 150, 200 mm) sabit bir beton sınıfı kullanılarak, beton-donatı aderansı mafsallı kiriş deneyi yardımıyla eğilme altında deneysel olarak incelenmiştir. Deneysel çalışma, toplam 9 adet mafsallı kiriş üzerinde gerçekleştirilmiştir. Deney sonuçları, kenetlenme boyunun ve donatı çapının aderans dayanımını önemli derecede etkilediğini ortaya koymuştur. Aynı kenetlenme boyu için düşük çaplı donatılarda daha yüksek gerilme değerlerine ulaşılmıştır. Ayrıca kenetlenme boyu arttıkça sıyrılmalar azalmış ve aderans dayanımı artmıştır. Betonarmenin varlığını borçlu olduğu beton-donatıaderansı konusu, betonarme yapıların kullanılmaya başladığı ilk yıllardan beribilim insanlarının ilgisini çekmiştir. Bu konuyla alakalı birçok çalışmagerçekleştirilmiştir. Beton-donatı aderansı konusunda birçok çalışma yapılmışolmasına rağmen, aderans olayının karmaşık olması sebebiyle konu tam olarakaydınlatılamamıştır. Bu sebeple, bu çalışmada, farklı donatı çapları (10, 12,14 mm) ve kenetlenme boyları (100, 150, 200 mm) sabit bir beton sınıfıkullanılarak, beton-donatı aderansı mafsallı kiriş deneyi yardımıyla eğilmealtında deneysel olarak incelenmiştir. Deneysel çalışma, toplam 9 adet mafsallıkiriş üzerinde gerçekleştirilmiştir. Deney sonuçları, kenetlenme boyunun vedonatı çapının aderans dayanımını önemli derecede etkilediğini ortayakoymuştur. Aynı kenetlenme boyu için düşük çaplı donatılarda daha yüksek gerilmedeğerlerine ulaşılmıştır. Ayrıca kenetlenme boyu arttıkça sıyrılmalar azalmışve aderans dayanımı artmıştır.	"Beton-Donatı Aderansı; Kenetlenme Boyu; Donatı Çapı; Mafsallı Kiriş Deneyi"
454	Kentiçi Otopark Analizi: Elazığ İli Örneği	Gün geçtikçe artan nüfus, sosyo ekonomik gelişmişlik beraberinde otomobil sahipliğini artırmaktadır. Gelişmekte olan kentler artan otomobil sahipliği ile beraber trafik tıkanıklığı, gürültü, hava kirliliği, zaman kaybı ve otopark sorunları gibi kent içi ulaşım sorunları ile karşı karşıyadır. Bu çalışmanın amacı ülkemizin gelişmekte olan kentlerinden Elâzığ ili kentiçi ulaşım sorunlarından otopark sorunu ele alınmıştır.Çalışma kapsamında Elâzığ ili için otopark ihtiyacı bugün ve gelecek 20 yıl için hesaplanmıştır. Elâzığ kent merkezinde hizmet veren yol dışı otoparklar standart ve yönetmeliklere göre uygunlukları incelenmiştir. Çalışma da ayrıca Gazi, Hürriyet ve Vali Fahri Bey Caddelerinde yol kenarı park etütleri yapılmıştır. Park etütleri belirtilen caddelerde eş zamanlı olarak iki haftalık zaman diliminde yapılmıştır. Bu çalışma sonucunda Elazığ’ın mevcut otopark ihtiyacının yapılan hesaplarla yetersiz olduğu tespit edilmiştir. Doğu Katlı otoparkı, Hükümet konağı otoparklarının standart ve yönetmeliklere göre uygun olarak planlandığı belirlenmiştir. Etüdü yapılan diğer otoparklarda ise tasarım hataları gözlenmiştir. Yol kenarı park etütlerine göre Gazi Caddesi üzerinde araçların 30 derece ile park etmesi halinde caddenin park kapasitesinin %22, 45 derece ile park etmesi halinde %64 oranında artacağı belirlenmiştir.	Otopark Analizi, Yolüstü Park, Otopark Şekilleri
184	Kentleşmenin Küçük Menderes Nehir Havzası (Türkiye) Balık Faunasına Etkileri	Kentleşme, balıkları da kapsayan sucul fauna ve floradaki değişimlerle bağlantılı olup sıklıkla balık çeşitliliği, zenginliği ve yoğunluğunda azalmaya yol açmaktadır. Bu çalışmanın amacı, şehirleşme tehdidi altındaki Küçük Menderes Nehir Havzası’nın balık faunası ile bunların bolluklarını belirlemektir. Saha çalışmaları, durgun ve akışlı biyotoplardaki 50 farklı istasyonda sürdürülmüş ve balık örneklemesi elektroşoker, ığrıp ve galsama ağları kullanılarak Kasım 2017 ve Mayıs 2018 tarihlerinde gerçekleştirilmiştir. 14 familyaya (Anguillidae, Acheilognathidae, Atherinidae, Blenniidae, Cobitidae, Cyprinidae, Gobiidae, Leuciscidae, Mugilidae, Nemacheilidae, Percidae, Poecilidae, Siluridae ve Syngnathidae) ait toplam 21 takson tanımlanmıştır. Cyprinidae dört takson ile en yüksek tür çeşitliliğine sahiptir ve Squalius kosswigi ve Cyprinus carpio en yaygın balık türleri olarak tespit edilmiştir. Türler bollukları açısından değerlendirildiğinde, Gambusia holbrooki Hırsız (CPUE = 23.28 adet/dk/m2) ve Kuskudan (CPUE = 24.00 adet/dk/m2) derelerindeki en baskın balık türüdür. Alburnus demiri, Barbus pergamonensis, Cobitis fahireae, Oxynoemacheilus germencicus, Petroleuciscus smyrnaeus ve S. kosswigi havzadaki Anadolu endemikleri iken Atherina boyeri, Carassius auratus, C. gibelio ve Gambusia holbrooki istilacı balık türleridir.	su kirliliği, istilacı balıklar, kuraklık, endemik, sulama
491	"KENTSEL DIŞ MEKÂNLARDAN PARKLARA ERGONOMİK STANDARTLAR ÇERÇEVESİNDEN BİR BAKIŞ; KONYA ÖRNEĞİ"	"Kentsel dış mekânlar arasında yer alan parklar; insanların toplanma, dinlenme, eğlenme gibi birçok aktiviteyi yapıp sosyalleşmesine olanak sağlayan açık ve/veya yarı açık alanlardır. Kentlerin, tarih boyunca değişim gösteren sosyo-kültürel yapı ve kullanıcı ihtiyaçlarına paralel olarak birçok kez değişime uğramış veya uğrayacak olması doğal olarak kentlerle beraber bu alanların değişimini de kaçınılmaz kılmıştır. İnsanlar kadar kent kimliği üzerinde de etkisi olan bu açık ya da yarı açık alanlar ile alanlarda kullanılan donatıların hem kullanıcılara uygun olacak şekilde tasarlanıp uygulanması hem de kentin estetik değerine katkı sağlayacak yenilik ve nitelikte olması gerekmektedir. Kullanıcı istek ve gereksinmeleri ön planda tutularak oluşan bu alanların yer seçiminden, uygulanmasına birçok değişkene maruz kalarak gelişimini sürdürdüğü düşünülmektedir. Tüm bu yaklaşımlar ışığında yeni nesil uygulanan kentsel dış mekân olan parkların kullanıcı üzerinden değerlendirmesi düşünülmüş, bu kapsamda Konya kentinde uygulanmış üç adet kentsel park seçilmiştir. Konya kent merkezinde yakın dönemde faaliyete giren ve belli konseptler çerçevesinde oluşturulan üç adet kentsel ölçekte faaliyet gösteren parklardan; “Selçuklu Kanyon Park, Meram Millet Bahçesi ve 80 Binde Devr-i Âlem Parkı” çalışma kapsamında ayrıntılı olarak incelenmiştir. Seçilen bu parklar kentsel dış mekân niteliğinde, çevresel etki değeri olan, büyük ölçekli nitelikli açık, yarı açık ve kapalı hacimlere sahip olan alanlardır. Bu alanlar üzerinden parkların tasarım kriterleri, yenilikçi yaklaşımları ve parklarda yer alan donatıların ergonomik ve antropometrik standartlara göre uygunluğu; proje, görsel-yazılı bilgi ve alanda yapılan gözlem, fotoğraflama, ölçümler ışığında değerlendirilmiştir."	Antropometri, Ergonomi, Kentsel Tasarım, Park, Tasarım yaklaşımı
413	Kesici Takım Geometrisinin Ti-6Al-4V’nin İşlenmesi Sırasında Oluşan Tırtıklı Talaş Üzerindeki Etkisinin Sonlu Elemanlar Yöntemi ile Araştırılması	Ti-6Al-4V titanyum alaşımının işlenmesi sırasında tırtıklı talaş (serrated chip) oluşumunun modellenmesi oldukça zordur ve takım ömrünü, işlenmiş parçanın doğruluğunu ve yüzey kalitesini etkilediği için hayati öneme sahiptir. Kesici uç geometrisinin tırtıklı talaş (serrated chip) oluşumu üzerindeki etkisi daha ileri araştırmalar gerektirirken, termal yumuşama, deformasyon yumuşaması ve hasara dayanan modeller olmak üzere bu sorunu çözmek için çeşitli malzeme modelleri geliştirilmiştir. Bu çalışmada, teğet hiperbolik (TANH) fonksiyon kullanarak deformasyon yumuşama etkisini dikkate alan modifiye edilmiş bir Johnson-Cook temel malzeme modeli ele alınmıştır. Farklı geometrilere (talaş açısı, boşluk açısı ve kenar yarıçapı) sahip olan kesici takımların tırtıklı talaş oluşumu üzerinde etkileri modellenmiş ve analiz edilmiştir. Kesme kuvveti, talaş morfolojisi ve tırtıklı talaşın derecesi talaşlı imalat verisi olarak kullanılmıştır.	Talaşlı imalat, sonlu elemanlar yöntemi, tırtıklı talaş oluşumu, Ti-6Al-4V, Coulomb Sürtünme Katsayısı
663	Kesinti Koşullarında Bulanık Mantık Tabanlı Röle Koordinasyon Senaryolarını Kullanarak Minimum Kesintili Elektrik Halka Şebekelerinin Beslenmesi	Üretimden tüketime kadar son kullanıcı cihazlarını ve şebeke ekipmanlarını arızalara karşı korumak, sürekli ve yüksek kalitede elektrik temini için esastır. Bu nedenle, elektrikli ekipmanların korunması önemli olup koruma görevini yerine getiren cihazlardan birisi de koruma rölesidir. Endüstriyel tesislerin ve büyük tüketicilerin yüklerindeki aşırı değişkenlik ve dağıtık üretimin yaygın olarak uygulanmasından kaynaklanan değişken üretim, istenmeyen arızaları önlemek için koruma sistemlerindeki rölelerinin uyarlanabilir çalışmasını gerektirmektedir. Bu çalışmada, daha düşük hesaplama yükü ve dağıtım şebekesi için hızlı hesaplama avantajları ile bulanık mantık tabanlı yeni bir uyarlanabilir röle koordinasyon stratejisi önerilmiştir. Geliştirilen röle koordinasyon stratejisinin performansını değerlendirmek için, PSCAD/EMTDC ortamında gerçek bir ring tipi dağıtım şebekesi simüle edilmiştir. Önerilen sistemin performansı, farklı durum çalışmaları için simülasyon sonuçları ile doğrulanmıştır.	Röle koordinasyon, Bulanık mantık, Halka şebeke
982	Kesir dereceli PI denetleyici ile kesir dereceli kararsız zaman gecikmeli sistemler için kararlılık bölgelerinin elde edilmesi	Kesirdereceli türev ve integral, tam dereceli türev ve integralin genelleştirilmişhali olarak kabul edilmektedir. Kesir dereceli matematiğin kontrol alanındakiuygulamaları kesirli türev derecesi (µ) ve kesirli integral derecesinin (?)sağladığı avantajlar nedeniyle son yıllarda hatırı sayılır derecede artmıştır. Buuygulamalarının artmasıyla beraber, sistem ihtiyaçlarını en uygun şekildekarşılayacak kesir dereceli denetleyici tasarlamanın önemi de giderekartmıştır. Ancak, zaman çalışma bölgesinde kesir dereceli denetleyici tasarımıhala çeşitli zorluklar barındırdığından, kesir dereceli denetleyici tasarımıgenellikle frekans çalışma bölgesinde yapılmaktadır. Frekans çalışma bölgesindetasarım yapılırken en çok kullanılan parametreler kazanç payı, faz payı, kazançgeçiş frekansı ve faz geçiş frekansı gibi sistemin frekans cevabıparametreleridir. Bu çalışmada, kesir dereceli PI denetleyici ile kontroledilen birinci derece kesir dereceli kararsız bir kapalı çevrim bir sistemikararlı duruma getiren kararlılık bölgeleri, tasarımcı tarafından istenilen fazve kazanç paylarını sağlayacak şekilde, elde edilmiştir. Ayrıca, bu bölgelerinelde edilmesinin yanı sıra, kesirli integral derecesi, faz payı, kazanç payı, sisteminkesir derecesi, süreç transfer fonksiyonu kazancı gibi parametrelerin kararlılıkbölgeleri üzerindeki etkilerinin gösterilmesi amaçlanmıştır. Elde edilenkararlılık bölgelerinin ağırlık merkezine yakın noktalarından seçilen kesirdereceli PI denetleyici parametreleri kullanılarak kesir dereceli kararsız vezaman gecikmeli sistemin kapalı çevrim birim basamak cevapları elde edilmiştir.	Kesir dereceli PI denetleyiciler, kesir dereceli sistemler, kararsız sistemler, kararlılık bölgesi, faz payı, kazanç payı
697	KETP kompozitlerin delinmesinde delme parametrelerinin çekme kuvvetine etkisinin varyans analizi ile incelenmesi	"Karbon elyaf takviyeli plastik (KETP) kompozitlerin kullanım alanlarının artmasıyla birlikte araştırmacıların bu malzemelere olan ilgisi artmaya başlamıştır. Artan bu ilgi KETP kompozitlerin talaşlı işlenmesi problemini de beraberinde getirmiştir. KETP kompozitlerin talaşlı işlenmesinde kullanılan en yaygın işleme yöntemi delme işlemidir. Ancak KETP kompozitlerin delme işlemlerinde deformasyon, kötü yüzey kalitesi, matris yanması gibi bazı problemler meydana gelmektedir. Bu problemler KETP kompozitlerin daha çabuk hasara uğramasına ya da atıl duruma gelmesine neden olmaktadır. Bu çalışmada, 0/90 elyaf yönlendirme açısına sahip KETP kompozitlerin delinmesinde takım tipi, ilerleme oranı ve iş mili devri gibi delme parametrelerinin KETP kompozitlerin çekme kuvveti üzerine etkileri incelenmiştir. İlk aşamada KETP kompozitler; 140° uç açısına sahip WC (Sert Karbür), 118° uç açısına sahip HSS (Yüksek Hız Çeliği) ve Ağaç (Brad Spur) kesici takımlarıyla 1000, 3000 ve 5000 dev/dk iş mili devirlerinde ve 0.05, 0.10 ve 0.15 mm/dev ilerleme oranlarında delinmiştir. İkinci aşamada takım uç geometrisinin ve malzemesinin, ilerleme oranının ve iş mili devrinin; KETP kompozitlerin kesme kuvveti, deformasyon faktörü, yüzey pürüzlülüğü ve çekme kuvveti üzerine etkileri incelenmiştir. Bu etkileri sayısal olarak tanımlamak için de varyans (Anova) analizi yapılmıştır. Yapılan çalışma sonucunda, KETP kompozitlerin delinmesinde kesme kuvveti, yüzey pürüzlülüğü, deformasyon ve çekme kuvveti üzerinde en etkili parametrenin takım tipi olduğu görülmüştür. KETP kompozitlerin delinmesinde optimum parametrelerin WC takım tipi, 0.05 mm/dev ilerleme oranı ve 5000 dev/dk iş mili devri olduğu ve optimum delme parametrelerinde delinmesi durumunda çekme kuvvetinin %19 oranında daha yüksek elde edildiği tespit edilmiştir."	Çekme Kuvveti, Deformasyon Faktörü, Kesme Kuvveti, KETP, Varyans Analizi, Yüzey Pürüzlülüğü
680	Keyfi Şekilli Silindirlere Gömülü Dielektrik Cisimlerin Etkin Bir Mikrodalga Ters Saçılma Yaklaşımı ile Görüntülenmesi	Bu çalışmada, elektriksel ve geometrik özellikleri bilinen keyfi şekilli silindirik cisimlere gömülü dielektrik saçıcıların görüntülenmesi için etkin bir mikrodalga ters saçılma yaklaşımı önerilmektedir. Bu yaklaşım, iteratif bir nonlineer inversiyon yöntemi olan Kontrast Kaynak (CSI) yönteminin kullanılmasına dayanmaktadır. Ancak, ele alınan problemde, CSI’yı farklı problemlerde yaygın olarak yapıldığı gibi arka planı boş uzay varsayarak uygulamak, silindirik yapının önceden bilinen özelliklerinin iteratif prosesin ilk tahmini olarak seçilmesi durumunda bile, çoğu kez tatmin edici olmayan sonuçlar vermektedir. Bu nedenle, elektriksel ve geometrik özellikleri bilinen silindirik yapı arka plan olarak tanımlanmış ve gömülü cisme ilişkin ters saçılma problemi CSI uygulanarak çözülmüştür. Böylesi bir yaklaşım CSI’nın performansını önemli oranda iyileştirse de, arka plan alanının, yani gömülü cismin bulunmadığı durumdaki toplam elektrik alanının, ve arka plana ilişkin Green fonksiyonunun sayısal olarak elde edilmesini gerektirmektedir. Ortaya çıkacak ilave hesaplama maliyetini azaltmak amacıyla, daha önce önerdiğimiz, elektrik alanın silindirik fonksiyonların serisi olarak ifade edilmesine ve yüzeylerdeki süreklilik ilişkilerine dayanan düz saçılma yaklaşımı mevcut probleme uyarlanmıştır. Ayrıca, homojen saçıcılar için, kontrast fonksiyonunun iki değer alan bir fonksiyon olarak ifade edildiği bir ikili görüntüleme yaklaşımı uyarlanarak CSI’nın ele alınan problemin çözümünde daha etkin bir biçimde kullanılması sağlanmıştır. Önerilen yaklaşım kullanılarak gerçekleştirilen sayısal simülasyonlarda tatmin edici sonuçlar elde edilmiştir	Elektromagnetik ters saçılma, Kontrast Kaynak Yöntemi, Bessel fonksiyonları
632	Kırmızı Kapya Biberlerinin (Capsicum Annuum l.) Kurutma ve Rehidrasyon Kinetiklerinin Belirlenmesi, Kurutma İşleminin Termodinamik Analizi	Bu çalışmada, kapya biber dilimlerinin kurutma karakteristikleri bir konvektif sıcak havalı kurutucu kullanılarak incelenmiştir. Biberlerin kuruma işleminden önce, sıcak NaOH çözeltisi ve zeytinyağı/K2CO3 karışımı ile ön işleme tabi tutulmuştur. Ön işleme tabi tutulan ve herhangi bir ön işleme tabi tutulmayan biber numuneleri, gıda kurutma fırınında 50 ve 60°C sıcaklıklarda kurutulmuştur. Uygulanan ön işlemin ve kurutma sıcaklığındaki artışın, kuruma süresini azalttığı ve rehidrasyon kapasitesini değiştirdiği görülmüştür. 50 ?C sıcaklıkta ön işlemsiz, NaOH ve zeytinyağı/K2CO3 ön işlemleri uygulanmasıyla ile kurutulan kapya biberlerin efektif difüzyon katsayıları sırasıyla 1,62×10-10, 3,24×10-10 ve 8,11×10-10 m2s-1, 60 ?C sıcaklıkta ise sırasıyla 3,24×10-10, 4,87×10-10 ve 9,74×10-10 m2s-1 olarak hesaplanmıştır. Aktivasyon enerjisinin değerleri ise sırasıyla 57,62, 33,88 ve 15,23 kj olarak hesaplanmıştır. Ayrıca kurutma işlemlerinin termodinamik analizleri de yapılarak her bir kurutma sıcaklığı ve uygulanan ön işlemler için kümülatif tüketilen enerji miktarları belirlenmiştir.	Kurutma kinetiği, rehidrasyon kapasitesi, kapya biber, termodinamik analiz, efektif difüzyon katsayısı
633	Kırsal Alanlarda Ağır Vasıta Araçlarına Yönelik Park Tesisleri Kapasitelerinin Belirlenmesi: Izmir Kırsalı Örneği	Ağır taşıt park alanlarının etkin şekilde planlanması kentsel ve kırsal alanlarda erişilebilirliğin sağlanması açısından önemlidir. Ağır taşıt park alanlarının planlanmaması ya da niteliksiz planlanması sonucunda ağır vasıtalar araçlarını park tesisleri yerine kent içindeki tanımsız alanlara park etmektedirler. Bu alanlar yük taşınan tesisler, kentsel boş alanlar, kırsal alanlar ve en önemlisi yol kenarlarıdır. Ağır vasıtaların kırsal ve kentsel alanlarda yol kenarı parklanması yapması pek çok ulaşım sorununa sebep olmaktadır. Anıla parklanma türü trafik güvenliği ve trafik kapasite sorunları yaratmaktadır. Özellikle kırsal alanlarda, ilçeler arası yollarda ya da köy yollarında virajlı ve hızlı yollarda yapılan yol kenarı parklanmalar nedeniyle trafik kazaları ve sıkışıklıkları yaşanmaktadır. Aynı zamanda anılan parklanmalar trafiği yavaşlatmakta ve erişilebilirliği düşürmektedir. Kentsel alanlarda ağır taşıt park alanlarının kapasite ve yer seçimlerine yönelik pek çok çalışma mevcutken kırsal alanlarda ağır vasıta park alanlarının kapasitelerinin nasıl belirleneceğine yönelik metot ve yöntemler yetersizdir. Bu çalışmada, kırsal alanlardaki ağır vasıta park alanlarının kapasiteleri İzmir Sürdürülebilir Kentsel Lojistik Planı’nın verilerinden yararlanılarak çeşitli varsayımlar için bulunmuştur. İlçelerdeki transit olmayan ağır vasıta hacimleri plan kapsamında yapılan trafik atamalarından, ilçelerdeki ağır vasıta oranları, yol kenarı parklanma oranları ve operasyon sonrası bekleme süreleri de plan kapsamında yapılan yol kenarı sürücü anketlerinden yararlanılarak hesaplanmıştır. Üretilen yaklaşım ve model aracılığı ile plan kapsamında tanımlanan kırsal bölgelerdeki ağır vasıta park yeri ihtiyaçları ilçe bazında tespit edilmiştir.	Kırsal alan, Ağır taşıt, Parklanma, İzmir
727	Kısıntılı Sulama Uygulamalarının Ayçiçeği Bitkisinin (Helianthus annuus L.) Tane Verimi ve Bitki Su Stres İndeksi (CWSI) Üzerine Etkileri	"Bu araştırma Siirt iklim koşullarında damla sulama yöntemiyle kısıntılı sulama uygulamalarının ayçiçeği bitkisinde verim ve verim parametreleri ile bitki su stres indeksi üzerine etkilerini belirlemek amacıyla bir tarla çalışması olarak yapılmıştır. Araştırmada sulama konuları; sulama suyu ihtiyacının tam olarak karşılandığı (%100) (I100 ) kontrol konusu ve tam sulamadan %80 (I20), %60 (I40), %40 (I60) ve %20 (I80) oranında kısıntı yapılan dört sulama konusu ve hiç sulama suyu uygulanmayan I0 sulama konularından oluşturulmuştur. Yapılan istatistik analiz sonucunda verim ve verim parametreleri arasında istatistiksel olarak önemli düzeyde ilişkiler saptanmıştır. Sulama konularının verim ve verim bileşenleri üzerine etkisi %1 düzeyinde önemli bulunmuştur. Uygulanan su kısıntısına ve iklim şartlarına bağlı olarak, ayçiçeği bitkisinin bitki su tüketimi, bitki su stres indeksi, klorofil ve verim değerleri önemli ölçüde etkilenmiştir. Vejetasyon süresi boyunca en yüksek CWSI (Bitki Su Stres Indeksi) değeri I0 sulama konusunda 0.39 ve en düşük CWSI değeri tam sulanan I100 sulama konusunda 0.19 olarak belirlenmiştir. Araştırmada ayçiçeği dane veriminin düşmeye başladığı, sulamadan önceki infrared termometre gözlemlerinden belirlenen eşik CWSI değeri 0.29 olarak belirlenmiştir. Yapılan bu çalışmanın sonuçlarına göre Siirt'te ayçiçeğinde kısıntılı sulama yapılması önerilmemekte veya kısıntı yapma zorunluluğu olduğu takdirde ise bunun vejetatif gelişme döneminde (çiçeklenme öncesinde) maksimum %20 oranında yapılması önerilmektedir."	Kısıntılı sulama, bitki su stres indexi, ayçiçeği
201	Kısmi En Küçük Kareler Yapısal Eşitlik Modelinin Yeraltı Suyu Kalitesinin Değerlendirilmesinde Kullanımı	"Bu araştırmada su kalitesi ikinci nesil çok değişkenli bir istatistik metodu olan Kısmı En Küçük Kareler Yapısal Eşitlik Modeli (KEKK-YEM) kullanılarak incelenmiştir. KEKK-YEM gözlenen değişkenlerden yola çıkıp doğrudan gözlemlenemeyen (latent) değişkenler arasındaki ilişkileri açıklamaya çalışır. KEKK – YEM modelinde kullanılan gözlenen su kalitesi faktörleri pH, TDS katyonlar (Mg2+, Na+)ve anyonlar (HCO3-, Cl-ve SO4+). Çalışmada kullanılan KEKK-YEM modeli iki aşamada değerlendirilmiştir; ölçüm modelinin uygunluğu farklı uyum indisleri ile birinci aşamada değerlendirildikten sonra ikinci aşamada yapısal model değerlendirilmiştir. YEM model sonuçlarına göre, su kalitesi üzerinde katyonların (?=0.598, p<0.05) anyonlardan (?=0.259, P<0.05) daha etkili olduğu ve yine pH üzerinde katyonların (?=0.643, P<0.05) anyonlardan (?=-0.512, P>0.05) daha etkili olduğu tahmin edilmiştir. Su kalitesi varyansının %65’i (R2=0.650) ve pH’nin varyansının %19.5’i (R2=0.195) anyonlar ve katyonlar tarafından açıklandığı görülmüştür. Sonuç KEKK-YEM’in su kalitesinin değerlendirilmesinde klasik çok değişkenli ve bazı önkoşullara sahip daha fazla örneğe ihtiyaç duyan geleneksel istatistiksel metotların yerine başarı ile kullanılabileceğini göstermiştir"	su kalitesi, anyonlar, katyonlar, yapısal eşitlik modellemesi
857	"Kıyı Dolgusu Yapılması Üzerine bir Araştırma; Bozukkale mevki örneği"	Günümüzdeglobal ısınmadan kaynaklanan, meterolojik unsurlarda meydana gelen değişimler, belirginiklim değişikliklerine neden olmaktadır. Son zamanlarda, Türkiye kıyılarındayaşanan sel, fırtına ve hatta yeni yeni görülmeye başlanan hortumlar bunun ilkbelirtileri olarak karşımıza çıkmaktadır.Doğu Karadeniz Bölgesinde dalga yüksekliklerinin artması, yapılan kıyıyapıları ile kıyı morfolojisinin sürekli değişmesi, kıyı araştırmalarınınönemini daha da artırmaktadır. Özellikle, deniz dolgularını yaparken gerekliverilerin iyi analiz edilmesi büyük önem kazanmakta, detaylı araştırmalaragerek duyulmaktadır. Bu çalışma bir önetüd olup, Rizede, Bozukkale mevkiinde kıyıya dik 2,50 km, kıyıya paralel 5,60km uzunluğunda 14 km2 ‘lik bir alanı kapsamaktadır. Bu amaçla, çalışmaalanında 2.5 km’lik mesafe üçe bölünerek, deniz üzerinde istasyon noktalarıbelirlendi ve bu noktalarda batimetrik ölçümler yapıldı. Karada da deniz dolgualanı kadar bir alanda da yüzey nivelmanı yapılarak karaya ait kot farklarıelde edildi. Denizde ve karada yapılan koordinat ölçümlerinden sonra, X,Y,Z koordinatdeğerleri belirlendi. Böylelikle, çalışma kapsamında ilgili deniz alanının vekara parçasının ortalama deniz derinlikleri ve ortalama arazi yükseklikleri eldeedildi. Ardından kıyı dolgusu için gerekli kübaj hesapları yapılarak ön etüdtamamlandı.	İklim değişikliği, Batimetri, Doğu Karadeniz, Kıyı dolgusu, Kübaj
563	Kızılcapınar İçmesuyu Barajında Hidroelektrik Potansiyeli Değerlendirilmesi	"Türkiye ve dünyada artan enerji ihtiyacı ve giderek azalan petrole dayalı enerji kaynakları ile beraber sürdürülebilir bir kalkınmanın sağlanabilmesi için yenilenebilir enerji kaynaklarının kullanımı da büyük önem azanmaktadır. Hidroelektrik enerji, güneş enerjisi, dalga enerjisi ve rüzgâr enerjisi en önemli yenilenebilir enerji kaynaklarındandır. Hidroelektrik enerji; temiz ve yenilenebilir olması, çevreyi ve iklimi olumlu yönde etkilemesi, işletme ve bakım masraflarının az olması, uzun ömürlü olması ve en önemlisi ulusal olması sebebiyle ülkemize güvenli bir enerji arzı sağlamaktadır. Özellikle son yıllarda, yenilenebilir enerji kaynaklarından hidroelektrik üretiminin toplam elektrik enerjisi üretimi içerisindeki önemi giderek armaktadır. 1950’de toplam elektrik üretiminin % 3.8’i hidrolik kaynaklardan sağlanmakta iken, 2018 yılında bu değer % 19.7’ye kadar ulaşmıştır.Alternatif hidrolektrik santraller, temiz enerjiler içeresinde, günümüzde kurulumu en kolay, sürdürülebilirliği en fazla ve işletim maliyeti en düşük olanlardandır. Bu çalışmada, öncelikle Türkiye’de özellikle belediyelerin işletiminde bulunan içme suyu barajlarının hidroelektrik potansiyelleri incelenmiştir. Türkiye’de 2018 yılı sonu itibariyle işletmede olan 644 adet hidroelektrik santralin toplam kurulu gücü 28.423 MW ve ortalama yıllık üretimi ise 99.1 milyar kWh olup, bu değer toplam geliştirilen potansiyelin yaklaşık %55’ine denk gelmektedir. Hidroelektrik santrallerin tasarım düşüsü olarak baraj rezervuarının ortalama su seviyesi alınmış ve tesisin tasarım debisi ise barajın yıllık temin ettiği su miktarından hesaplanmıştır. Örnek bir çalışma olması açısından, Zonguldak Kızılcapınar Barajı ve su arıtma tesisi ayrıntılı olarak incelenmiştir."	İçmesuyu barajı, hidroelektrik santral, Türkiye
93	Kızılçam (Pinus brutia Ten.) Yongalarına Uygulanan Isıl İşlemin Üretilen Levhaların Formaldehit Emisyonu ve Yanma Özellikleri Üzerine Etkileri	Bu çalışmada, kızılçam (Pinus brutia Ten.) odunundan elde edilmiş yongalara 120, 160 ve 180 oC’lerde ısıl işlem uygulanmış ve yongalardan levhalar üretilmiştir. Kızılçamın kontrol ve ısıl işlem görmüş yongalarından üretilen levhalarda perforatör yöntemi ile formaldehit emisyonu değerleri belirlenmiştir. Levhaların yanma özellikleri ise tek kaynaklı alev testi yardımıyla incelenmiştir. Kontrol yongalarından üretilen levhalardan itibaren uygulanan sıcaklık derecesi arttıkça ısıl işlem görmüş yongalardan üretilen levhalarda elde edilen formaldehit emisyonu değerlerinde sürekli yükselmenin gerçekleştiği gözlenirken, levhaların yanma izi değerlerinde sürekli düşüş tespit edilmiştir. Çalışma sonucunda, ısıl işlem görmüş yongalardan üretilen levhaların iç ortamlarda kullanılacak ürünlerde değerlendirildiği taktirde formaldehit emisyonu salınımı bakımından ortamdaki hava kalitesi ve insan sağlığı üzerindeki olumsuz etkinin artacağı anlaşılmıştır. Bununla birlikte, ısıl işlem görmüş yongalardan üretilen levhaların kısmen yanmaya dayanıklı dış yapılarda kullanılmasının önerilebileceği görülmüştür.	Kızılçam, ısıl işlem, yongalevha, formaldehit emisyonu, tek kaynaklı alev testi
442	Killi Zeminlerin Donma-Çözülme Davranışlarında Cam Atık Çamurunun Etkisi	Son yıllarda, atık malzemelerin ekosistem için ciddi bir tehlike oluşturması sebebiyle, birçok sektör, bu malzemelerin farklı alanlarda kullanılabilirliğini sorgulamaya başlamıştır. Bu bağlamda, araştırmacılar, atıkların zemin iyileştirme uygulamalarında da değerlendirilebileceğini, yapmış oldukları çalışmalarla vurgulamışlardır. Cam atık çamuru (CAÇ) ise, cam üretimi için kullanılan hammaddenin işlenmesi sırasında ortaya çıkan bir atıktır. Bu atık, doğada ciddi miktarlarda birikmektedir. Literatürde, bu atığın kullanılmasına yönelik çalışmalar çok kısıtlıdır. Bu çalışmada ise, cam atık çamuru (CAÇ) ve çimentonun (ÇMT), kil bir zeminin dayanım ve konsolidasyon parametrelerine etkisi, donma-çözülme davranışı altında araştırılmıştır. Donma-çözülme etkisi altında, CAÇ ilavesiyle, kil zeminin daha kararlı bir hale geldiği, zeminin dayanım parametrelerinin arttığı ve konsolidasyon davranışlarında ise iyileşmelerin olduğu gözlenmiştir. Buna ilaveten, çimento eklenmesi ile de, bu iyileşmelerin daha da arttığı görülmüştür.	Zemin iyileştirme, Cam atık çamuru, Donma-çözülme, Serbest Basınç Mukavemeti, Konsolidasyon
456	Kimyasal Banyo Depolama Yöntemi ile Üretilen PbS İnce Filmleri Üzerine Tavlamanın Etkileri	Bu çalışmada hem sodyum sülfit kullanılarak hem de sodyum sülfit kullanılmadan kimyasal banyo depolama metodu ile PbS ince filmleri üretilmiştir. Üretilen filmler 400 °C’de tavlanmıştır. Tavlanan PbS ince filmlerin karakterizasyonu taramalı elektron mikroskobu (SEM) ve X-ışını kırınımı (XRD) yöntemleri kullanılarak gerçekleştirilmiştir. XRD verilerinden, tavladıktan sonra pik şiddetlerinin arttığı gözlenmiştir. Tavlama ile filmlerin yüzey yapılarının tamamen değiştiği ve deliklerin kaybolduğu gözlenmiştir.	Tavlama, PbS, Kimyasal Biriktirme Yöntemi, incefilm
815	Kireç Katkısı ile Kil Bir Zeminin Dayanımının İyileştirilmesi	Bu çalışmada kil bir zemine kireç katılmasının dayanıma etkisi araştırılmıştır. Çalışmanın amacı doğrultusunda katkı malzemesi olarak kullanılan kireç, kil zemininin içine ağırlıkça farklı yüzdelerde eklenmiştir. Hazırlanan karışımlarda, kil içine kilin ağırlığının %2,5, %5, %7,5, %10, %15 ve %20 oranlarında kireç eklenmiştir. Farklı oranlarda hazırlanan numuneler homojen olarak karıştırıldıktan sonra kıvam limitleri, kompaksiyon, serbest basınç ve Kaliforniya taşıma gücü oranı (CBR) deneyleri uygulanmıştır. Deneysel çalışmalar sonucunda, karışımdaki kireç artışına bağlı olarak numunelerin plastisite indeksi ve maksimum kuru yoğunluğu azalmış, optimum su muhtevası artmıştır. Ayrıca, 7 ve 28 günlük kür sürelerine tabi tutulan numuneler içerisinde en yüksek serbest basınç mukavemeti değeri %5 kireç oranında elde edilmiştir. Bu oranda yine aynı kür sürelerine tabi tutulan numunelerin CBR değerleri saf kil zemine göre sırasıyla 1,37 ve 2,08 kat yüksek sonuç vermiştir.	Kil zemin, Kireç, Katkı, Zemin stabilizasyonu, CBR
596	Kireç oranındaki değişmenin erozyon korozyonuna etkisinin sonlu elemanlar analizi ile araştırılması	Bu çalışma, sıvı akışkan içindekikireç oranının korozyona etkisinin bilgisayar destekli akış analizleri kullanarakbelirlenmesini içerir. Petro-kimya endüstrisinde kullanılan borular farklı türdeakışkanları bir yerden bir yere taşımakla görevlidirler. Bir dirsek boru tasarımıgöz önüne alınarak 3 boyutlu çalışmalar için SolidWorks programıkullanılmıştır. Boru içi akış analizleri hesaplamalı akışkanlar dinamiğiprogramı Ansys Fluent kullanılarak sonlu hacim metoduna dayalı olarakgerçekleştirilmiştir. Analizlerde, 3 farklı kireç partikül oranı seçilmiştir. Analiz sonunda, farklı kireç oranlarında borulardaoluşan erozyon miktarları elde edilmiştir. Kireç oranı arttıkça, dirsekborulardaki korozyon oranında artış görülmüştür.	Kireç etkisi, erozyon, sonlu elemanlar metodu, korozyon
452	Kitosan/?-Karragenan/Kitosan Üç Tabakalı Mikrokürelerinden İndometazinin Kontrollü Salımı	Bu çalışmada, modifiye edilmemiş kitosan mikrokürelerinin pH dayanıklılığını arttırmak için ?–karragenan ve kitosan ile kaplanmış kitosan mikroküreleri sentezlenmiştir. Çalışmanın çıkış noktası tripolifosfat ile çapraz bağlanmış kitosan ve ?–karragenan kaplanmış kitosan mikrokürelerinin pH 1,2 HCl–KCl tamponu içerisinde 30 dakika içinde parçalanmalarıdır. Bunu önlemek ve yeni bir kontrollü salım sistemi geliştirmek için kitosan/?–karragenan/kitosan üç tabakalı mikroküreleri sentezlenmiştir. Model ilaç olarak indometazin (IM) kullanılmıştır. Mikrokürelerin yüzey yapısı taramalı elektron mikroskobu (SEM) ile incelenmiştir. Mikrokürelerdeki ?–karragenanın ve ilacın varlığı, Fourier dönüşümlü kızılötesi spektroskopisi (FTIR) kullanılarak tespit edilmiştir. Mikrokürelerin içine hapsedildikten sonra ilacın kimyasal dayanıklılığı diferansiyel taramalı kalorimetre (DSC) ile belirlenmiştir. Hazırlanan mikroküreler ilaç hapsetme etkinliği, denge şişme derecesi, parçacık boyutu ve kontrollü salım verileri ile karakterize edilmiştir. Kontrollü salım çalışmaları pH 1,2 HCl-KCl tamponu ve peşinden pH 7,4 fosfat tamponu içerisinde gerçekleştirilmiştir. IM salımı üzerine çapraz bağlayıcı derişimi ve kitosan/ilaç oranının etkileri incelenmiştir. Mikrokürelerde ?–karragenanın ve IM varlığı FTIR analizi ile doğrulanmıştır. İlacın mikrokürelere hapsedildikten sonra yapısını koruduğu DSC ölçümleri ile kanıtlanmıştır. Çapraz bağlayıcı derişiminin ve ilaç miktarının artması ile kürelerden ilaç salımının azaldığı bulunmuştur. Yeni elde edilen sistemin özellikle midede tahrişe sebep olan ilaçlar için uygun bir kontrollü salım sistemi olduğu belirlenmiştir.	Kitosan, ?-karragenan, indometasin, mikroküre
167	K-Means Kümeleme Yöntemi ile Konutlarda Kullanılan Elektrikli Cihazların Güç Tüketimi ve Harmonik Bileşenlerinden Karakter Analizi	Sanayileşmenin artması ve teknolojik gelişmeler, elektrik enerjisine olan ihtiyacı ve enerji kalitesine olan etkiyi artırmaktadır. Bu durum, elektriksel yüklerin izlenmesi ve kontrol edilmesi ihtiyacını doğurmaktadır. Konutlarda kullanılan elektrikli cihazların ölçüm ve denetimi amacıyla farklı akıllı ölçüm uygulamaları ve makine öğrenmesi algoritmaları denenmektedir. Bu çalışmada, evsel cihazların, temel güç tüketim parametreleri ve ürettikleri harmonik bileşenler dikkate alınarak her bir cihazın güç tüketim karakterleri incelenmiştir. Ölçümler, K-Means kümeleme algoritması ile analiz edilmiştir. Analiz sonucunda, yeterli sayıda öznitelik dikkate alınması durumunda her bir cihazın güç tüketim karakterlerine ulaşılabileceği gözlemlenmiştir.	Yük izleme, Harmonikler, Kümeleme, K-Means
376	KNT/MOSFET Tabanlı Aktif Elektrotun EKG, EMG, EEG İşaretleri ile Değerlendirilmesi	Bu çalışmada, önceden tasarlanmış olan özgün KNT/MOSFET tabanlı aktif elektrotun ve yaygın olarak kullanılan ıslak elektrotun elektrik devresi eşdeğerlerine, farklı biyopotansiyeller uygulanarak benzetimleri gerçekleştirilmiştir. Elektrotların giriş sinyallerine verdiği yanıtlar, belirli cilt yüzeyi koşullarında karşılaştırılmıştır. Elektrotları değerlendirmek için elde edilen biyopotansiyellerin Fourier dönüşümleri ve toplam harmonik bozulmaları incelenmiştir. Simülasyon sonuçları, KNT/MOSFET tabanlı elektrotun ıslak elektrottan daha iyi sonuçlar verdiğini ve biyopotansiyelleri yüksek kalitede ölçebileceğini göstermektedir.	KNT, MOSFET, Biyopotansiyel elektrotlar, Fourier dönüşümü, Toplam harmonik bozulma
567	KOCAELİ / BAŞİSKELE İLÇESİ AFET VE ACİL DURUM TOPLANMA ALANLARININ YETERLİKLERİNİN DEĞERLENDİRİLMESİ	Doğal ya da insan kaynaklı tehlikelerin afete dönüşmemesi, koruyucu ve önleyici önlemlerin alınması ve risk azaltma faaliyetlerinin yürütülmesi ile mümkündür. Afetler sırası ve sonrasında kullanılmak üzere belirlenecek toplanma alanlarının kişi başına düşen alan açısından büyüklüğü, dağılım ve altyapı gibi özelliklerinin değerlendirilerek belirlenmesi afet yönetiminin en önemli konularından biridir. Bu çalışmada, Afet ve Acil Durum Yönetim Başkanlığı (AFAD) İl Müdürlükleri tarafından mahalle ve bölge düzeyinde belirlenen toplanma alanlarının yeterlikleri Kocaeli Başiskele ilçesi özelinde değerlendirilmiştir. Çalışmanın ilk aşamasında mevcut toplanma alanları uluslararası kriterlere bağlı olarak sınıflandırılmış, ikinci aşamada ise bu alanların kriterlere göre uygunluk değerleri Analitik Hiyerarşi Prosesi (AHP) yöntemi ile belirlenmiştir. Çalışmanın sonuçları Kocaeli ilinin Başiskele ilçesi için belirlenen toplanma alanlarının %77,14’ünün elektrik ve su altyapısına sahip olduğunu göstermektedir. Elde edilen veriler 22 mahallede belirlenmiş toplanma alanlarından sadece 5’inin metrekare açısından uygun olmadığını göstermektedir. Çalışmanın sonuçlarının afet planlama çalışmalarının verimliliğini arttırarak bölgenin afet risk yönetimi ve müdahale kapasitesinin geliştirilmesine katkı sağlayacağı umulmaktadır.	AHP, Afet Toplanma Alanı, Afet Planlaması, Afet Risk Yönetimi, Kriz Yönetimi
645	KOLTUK İMALATINDAKİ ZORLANMALARIN BAUA YÖNTEMİ İLE DEĞERLENDİRİLMESİ	Bu çalışmanın amacı, ülkemizdeki mobilya imalatında çalışanların yatay ve dikey olarak parça taşımaları esnasında karşılaştıkları zorlanmaları araştırmak ve çalışanlar üzerindeki etkilerine dikkat çekmektir. Zorlanma sınır değerlerinin ölçümü için mevcut yöntemler araştırılmış, Federal Almanya İş Güvenliği ve İş Hekimliği Kurumu (BAUA)’nun geliştirmiş olduğu yöntem seçilmiş ve kas iskelet sistemindeki zorlanmalar için hesaplamalar yapılmıştır. Mobilya sektöründe üretim, makine parkı ve insan gücüne dayanmaktadır. Mobilya sektöründe insan gücü kullanımı parça taşımanın yanı sıra makineye parça verme, makineden parça alma, kaldırma ve indirme işlemlerini kapsamaktadır. Bu süreçteki taşıma ve kaldırma işlerinin ergonomik koşullara uygunsuzluğu iş kazalarına ve meslek hastalıklarına yol açmaktadır. Buna bağlı olarak işletmede iş gücü kaybı yaşanmakta, üretim aksamakta ve işletme açısından maliyetler artmaktadır. Araştırma sonuçları ile, mobilya üreten işletmelerde, iş kazalarının ve meslek hastalıklarının engellenebileceği düşünülmektedir. Bu şekilde mobilya üretim tesislerinin çalışma standardının yükselmesi ve verimliliğin artırılması sağlanabilir.	Çalışma duruşu, Ergonomi, Ergonomik Analiz, Mobilya İmalatı, BAUA
259	Kompozit Malzemelerin Delme İşleminde İtme Kuvvetinin Taguchi Metodu ile Optimizasyonu ve Regresyon Analizi ile Tahmini	"Cam Elyaf Takviyeli Polimer (CETP) kompozitler, diğer malzemelere göre daha üstün özelliklere sahip olmasından dolayı birçok mühendislik uygulamalarında kullanılmaktadır. Bu kompozitlerin montajında delme işlemi yaygın olarak uygulanmaktadır. CETP malzemelerin delinmesinde; yüksek delik yüzey kalitesi ile minimum deformasyon ve itme kuvveti için delme parametrelerinin belirlenmesi oldukça önemlidir. Bu yüzden, delme işlemi sırasında oluşan delik yüzeyi hasarını en aza indirmek için optimum delme koşulları belirlenmelidir. Bu çalışmada, delme işleminde itme kuvveti Taguchi Metodu kullanılarak optimize edilmiştir. Ayrıca, itme kuvvetinin tahminine yönelik matematiksel modeller geliştirilmiştir. Delme parametrelerinin itme kuvveti üzerindeki etki oranları varyans analizi ile belirlenmiştir. Varyans analizine göre itme kuvveti üzerindeki en etkili parametrenin ilerleme olduğu görülmüştür. İtme kuvvetini tahmin etmek için Taguchi Metodu, birinci ve ikinci dereceden regresyon modelleri kullanılmıştır. Elde edilen sonuçlar ile deney sonuçları karşılaştırılmıştır. Ayrıca, üç boyutlu grafikler incelendiğinde, % çok duvarlı karbon nanotüp oranı ve kesme hızı arttıkça itme kuvvetinin azaldığını ve ilerleme arttıkça itme kuvvetinin arttığını göstermiştir."	Delme işlemi, CETP, İtme kuvveti, Taguchi Metodu, Regresyon analizi, Varyans analizi, Çok duvarlı karbon nanotüp
466	Kompozit Malzemelerin Ön Yükleme Etkilerinin İncelenmesine Yönelik Bir Aparatın Tasarımı ve Üretimi	Kompozit malzemelerin kullanım alanları gün geçtikçe yaygınlaşmaktadır. Buna bağlı olarak kompozit malzemelere uygulanan çeşitli deneysel yöntemler de artmaktadır. Bu çalışma kapsamında, termoplastik kompozit malzemelere ön yükleme kuvvetlerinin etkidiği spesifik bir aparat tasarlanmıştır. Tasarlanan aparata kompozit numunelerin monte edilmesinden sonra, aparatta bulunan civata ile sıkma kuvveti meydana getirilerek numunelere ön yükleme kuvvetlerinin uygulanması sağlanacaktır. Numunelerin çeşitli süreler boyunca ön yükleme kuvvetlerine maruz bırakılmaları sonrasında, çekme deneyi ile numunelerin mekanik özelliklerinde meydana gelen değişimler araştırmacılar tarafından incelenebilecektir. Aparatın, farklı ortamlarda kullanılabilir olması, bu tür ön yükleme testlerinin otomotiv, denizcilik, havacılık, yenilenebilir enerji, spor malzemeleri gibi farklı sektörlerde kullanılan kompozit bağlantıların test edilebilirliğini sağlayacaktır. Tasarlanan aparatın üretimi sayesinde, termoplastik kompozit malzemelerin yanı sıra yapıştırmalı kompozit bağlantıların çekme doğrultusunda sürünme testlerinin de yapılmasına imkan sağlanacaktır.	Ön gerilme etkisi, Test aparatı, yapıştırmalı kompozit bağlantı, termoplastik kompozit, sürünme
983	Kompozit yama ile tamir edilmiş eliptik delikli alüminyum plakalarda eğilme davranışının sayısal incelenmesi	Uzay, havacılık ve otomotiv sanayinde malzemede hasar oluştuğu zaman eğer hasar küçük çaplı ise tüm malzemeyi değiştirmek yerine maliyet, işçilik, zaman vb. sebeplerden dolayı hasarın tamiratına başvurulur. Oluşan bu hasarları tamir edebilmek veya yavaşlatabilmek için çeşitli tamirat yöntemleri bulunmaktadır. Malzemede oluşan hasarlı bölgeye yapacağımız tamirat yöntemlerinden biri de fiber takviyeli kompozit malzeme kullanılarak çift taraflı bindirme bağlantıları oluşturmaktır. Bu çalışmada yapıştırma bağlantısı ile yama işleminin hasarlı bölgeyi onarması amaçlanmıştır. Bu amaçla, merkezine farklı boyutlarda eliptik delikler açılan alüminyum levhaların yamasız ve farklı boyutlarda çift taraflı bindirme bağlantılarının eğme yükü altındaki davranışları sayısal olarak hesaplanmıştır. Yama malzemesi olarak cam elyaf takviyeli kompozit malzeme kullanılmıştır. Yapıştırma işleminin yapılacağı malzeme ve yapıştırıcı malzeme olarak sırası ile AA-5083 ve DP460 kullanılmıştır. Yamalı ve yamasız numuneler eğme yüküne maruz bırakılarak kritik hatlardaki gerilme dağılımlarını belirlemek hedeflenmiştir. Gerilme dağılımlarını hesaplamak için Sonlu Elemanlar Metodu kullanılmıştır. Sonlu Elemanlar Metodu ANSYS (v.14.5) programı ile gerçekleştirilmiştir. Yapılan analizlerde, farklı yama boyutları ve farklı elips büyük yarıçapları kullanılmış olup elips küçük yarıçapı sabit tutularak değişkenlerin eğme davranışına etkisi incelenmiştir. Normal gerilmeler ve kayma gerilmeleri incelenerek grafiklerle gösterilmiştir. Yamalı ve yamasız numuneler karşılaştırıldığında yamalı numunelerin daha fazla gerilme taşıdığı görülmüştür. Yama uzunluğu arttıkça yapışma yüzeyi arttığı için numunelerin mukavemeti artmıştır	Yapıştırıcılar, Yapıştırıcı Bağlantılar, Gerilme Dağılımları, Kompozit Malzemeler, Sonlu Elemanlar Yöntemi
425	Konik Dişlilerin Dayanım Analizinde Tredgold Yaklaşımının ANSYS ile Araştırılması	Konik dişliler, mekanik güç iletimi için endüstriyel makinelerde oldukça yaygın kullanılan makine elemanlarıdır. Bir çift konik dişli genel anlamda, diş dibi eğilme gerilmesi ve yüzey temas gerilmesi olarak iki tür zorlanmaya maruz kalmaktadır. Bu zorlanmanın hesaplanması optimum tasarımın gerçekleştirilmesi için oldukça önemlidir. Dişlilerin hesaplarında halen analitik yöntemler kullanılmasına rağmen günümüzde analiz programları ile bu hesapların yapılması yaygınlaşmaktadır. Bu çalışmada, bir konik dişli çiftinin diş dibi eğilme ve temas gerilmesi hesabı sonlu elemanlar yöntemi ile çözüm yapan ANSYS 2019R3 ile ve analitik olarak gerçekleştirilmiştir. Analitik hesapta DIN 3991 yöntemi uygulanmıştır. Konik dişlinin düz silindirik sanal dişlisi tredgold yaklaşımı ile oluşturulmuştur ve çözüm bu sanal dişli üzerinden gerçekleştirilmiştir. Analitk olarak sanal dişliler hesaplanmış ve bu sanal düz dişli çifti için çözüm yapılmıştır. Daha sonra konik dişlilerin katı modelleri CATIA V5 R20 ile oluşturulmuştur. Modeller ANSYS space claim modülüne aktarılmış ve düzenlenmiştir. ANSYS mechanical bölümünde malzeme, temas ve mafsal tanımları yapılmıştır. Mesh skewnees değeri gözetilerek mesh çalışması yapılmıştır. Dişli çifti için en zor koşul olan tek diş teması için non-lineer çözüm Newton Rapson metodu ile gerçekleştirilmiştir. Sonuçlar, tredgold yöntemi ile gerçekleştirilen çözüm ile ANSYS çözümü arasında % 3.2’lik fark olduğunu göstermiştir. Tredgold yöntemi ile gerçekleştirilen çözümün standart dişliler için oldukça pratik olduğu, modifiye ve özel dişlilerde ise sonlu elemanlar yönteminin kullanımının avantajlı olacağı tespit edilmiştir.	Tredgold, Konik Dişli, ANSYS, DIN 3991, Diş dibi eğilme gerilmesi
878	Konteyner Taşımacılığında Nakliye Müteahhitlerinin Hat Seçim Kriterlerinin Değerlendirilmesi	Müşterilerine kapıdan kapıya entegre çözümler sunabilen konteyner taşımacılığı, temelde ithalatçı, ihracatçı ve hat operatörlerinden oluşmaktadır. İthalat ve ihracat yapan firmaların, farklı lojistik taleplerinin yerine getirilmesi, hatlar ile olan diyaloğunun daha etkin sağlanabilmesi ve firmaların ana faaliyet alanlarına odaklanabilmesi için nakliye müteahhidi ismi altında lojistik hizmet sağlayıcılar bulunmaktadır. Uluslararası literatürde forwarder olarak belirtilen bu firmalar, sigorta, taşıma, depolama, gümrükleme, ambalaj vb. lojistik faaliyetlerin gerçekleşmesinde aracılık yapmaktadırlar. Bu faaliyetlerin başta ekonomik olması adına, nakliye müteahhitlerinin optimal hat operatörünü seçmesi gerekmektedir. Bu süreçte nakliye müteahhitlerinin tercihini etkileyecek farklı kriterler ortaya çıkmaktadır.Bu kriterlerin belirlenmesi ve seçim sürecinde etki düzeylerinin incelenerek, karar verme sürecinin modeller üzerinden çözümünün gerçekleştirildiği, çok kriterli karar verme, günümüzde çok sayıda işletmenin uyguladığı, birden fazla amacın gerçekleştirilmesi için uygulanan bir yöntem olarak dikkati çekmektedir. Bu çalışmada belirtilen problem, nakliye müteahhidinin, konteyner hat operatörü seçiminde kullandığı kriterlerin belirlenmesi, ağırlıklarının oluşturularak, karar modelinin kullanılmasıdır. Bu sebeple, ülkemizde faaliyet gösteren uluslararası nakliye müteahhitleri ile görüşme sağlanarak, hat operatör tercihini etkileyen kriterlerin belirlenmesi ve karar destek sisteminde ağırlıklarının tanımlanması amaçlanmıştır. Bu amaç doğrultusunda, gerçek veriler ile güncel nakliye talebi değerlendirilmiş ve karar verme süreci AHP ve EDAS yöntemleri kullanılarak oluşturulmuştur.	Konteyner Taşımacılığı, Nakliye Müteahhidi, Çok Kriterli Karar Verme, AHP, EDAS
1008	KONVANSİYONEL İKİ KAMARALI BİLYALI DEĞİRMEN ÖĞÜTME DEVRESİNİN FARKLI ÇİMENTO ÜRETİMLERİNDE İŞLETME PERFORMANSI	Bu çalışmanın amacı, konvansiyonel Polysius® iki kamaralı bilyalı değirmen ve Sepol® dinamikhavalı sınıflandırıcı kapalı devre işleminin Portland CEMI/42.5R ve Portland kompoze CEMII/32.5Rçimento üretimlerinde öğütme ve sınıflandırma performanslarının değerlendirilmesidir. Buamaçla, devre etrafında endüstriyel örnekleme çalışmaları yürütülmüştür. JKSimMet CevherHazırlama Yazılımı ile devre etrafında madde denkliği yapılmıştır. Bilyalı değirmenin boyutküçültme performansı örnekleme dönemleri için belirlenmiştir. Dinamik havalı sınıflandırıcınınsınıflandırma performansı verimlilik eğrisi yaklaşımına göre değerlendirilmiştir. Bilyalı değirmen,bilyalı değirmen filtresi ve havalı sınıflandırıcı enerji tüketimleri düşünüldüğünde, kompozeçimento üretiminde devre kapasitesinde yaklaşık olarak %12’lik bir artış sağlanabilmektedir. Budeğer, bilyalı değirmen öğütmesinde %7’lik bir enerji tasarrufuna karşılık gelmektedir.	Öğütme, Bilyalı değirmen, Havalı sınıflandırıcı, Çimento, Enerji
688	Koridor Hızı İhlal Tespit Sistemlerinin (KOHİTS) Performans Ölçümlerinde Kullanılabilecek Bir Ölçüm Metodunun Önerilmesi	Sürücülerin şehiriçi ve şehirlerarası yollarda yüksek hızlarda hareket etmeleri ölümle ya da yaralanmalar ile sonuçlanan çok sayıda trafik kazasına sebep olmaktadır. Gözlemlenen bu olumsuz durum, ulaştırma alanında çalışan araştırmacıları, yetkilileri ve plancıları sürücülerin trafikte aşırı hızlı hareket etmelerini önleme üzerine yeni çözüm önerileri geliştirme konusunda motive etmiştir. Dünya genelinde son yollarda araçların aşırı hızlı hareket etmelerini sınırlandırmak amacıyla anlık ve ortalama hız ölçümü yapabilen farklı radar ve ölçüm sistemleri geliştirilmiştir. Türkiye’de ise son yıllarda Akıllı Ulaşım Sistemlerine (AUS) verilen önemin artması ile birlikte, aşırı hızların gözlemlendiği koridorlarda ortalama hızların tespit edilmesine ve araç hızlarının kontrol edilmesi amacıyla Koridor Ortalama Hız İhlal Tespit Sistemleri (KOHİTS) uygulamasına geçilmeye başlanmıştır. Bu çalışmada, KOHİTS’lerin performans ölçümlerinin nasıl yapılacağı konusunda her türlü işlem adımları ile ölçüm yöntemlerini içeren ve içerisinde 3 farklı ortalama hız ölçüm tekniğini (Test aracı, Kronometre ve GPS özellikli araç içi kamera) barındıran bir performans ölçüm metodu önerilmiştir. Çalışma kapsamında, belirlenen tüm işlem adımları hakkında detaylı bilgi verebilmek amacıyla seçilen 2 pilot kentteki (Gölbaşı/Adıyaman ve Toprakkale/Osmaniye) toplam 12 farklı KOHİTS’in işletmeye açılmadan önceki performans ölçümleri yapılmıştır. Yapılan ölçümlerden, incelenen 12 farklı koridorda sistem yazılımının ölçtüğü ortalama hızlar ile önerilen 3 farklı ölçüm tekniği kullanılarak yapılan ortalama hız ölçümleri arasındaki farkın yetkililer tarafından önerilen 70 km/sa’ye kadar ± 3 km/s, 70 km/s üzerinde ±%3 sınırları içerisinde olduğu tespit edilmiştir. Elde edilen sonuçlar, çalışma kapsamında önerilen ve içerisinde uzunluk ölçümü, ortalama hız ölçümleri ve diğer bazı ölçüm adımlarını içeren bu yeni metodun, KOHİTS’lerin performans ölçümlerinde etkin bir şekilde kullanılabileceği sonucunu ortaya koymuştur.	Ortalama hız, hız ölçümü, aşırı hız, trafik kazaları, hız limiti
311	KÖMÜR YAKITLI TERMİK SANTRALLERDE KALİTE PARAMETRELERİNİN DEĞİŞİMİNİN İZLENMESİ İÇİN KONTROL GRAFİKLERİNİN KULLANILABİLİRLİĞİ	Kömür yakıtlı termik santrallerden elektrik enerjisi üretimi sırasında prosesin verimliliğini değerlendirmek için kalorifik değer ve birim güç değeri en önemli parametrelerdir. Bu değerler periyodik olarak ölçülür ve ölçüm sonuçları üretim sürecinde ortaya çıkabilecek dalgalanmaların temel nedenlerini tespit etmek için izlenir. Bu uygulama mevcut durumda manuel yöntemlerle gerçekleştirildiğinden, hatalı sonuçların elde edilme olasılığı oldukça yüksektir. Bu çalışma, Shewhart ve kümülatif toplam kontrol grafiklerini kullanarak kalite parametrelerinin değişimi üzerindeki proses kontrolünü istatistiksel olarak analiz etmeyi ve olağandışı dalgalanmaların temel nedenlerini tespit etmeyi amaçlamaktadır. Bu amaçla, bu kontrol grafiklerinin kullanılabilirliği Afşin-Elbistan B termik santrali üzerinde test edilmiştir. Sonuç olarak, bu grafikler kullanılarak elektrik enerjisi üretme verimliliğindeki dalgalanmaları ve süreçteki olağandışı değişimler belirlenmiştir. Ayrıca, bu kontrol grafiklerinin geliştirilmesi ve benzer prosesler için de uygulanması önerilmektedir.	Enerji verimliliği, İstatistiksel proses kontrol, Kontrol grafikleri, Kalori değeri, Ünite gücü
168	Köpeklerdeki Uzun Kemiklerin Evrişimsel Sinir Ağları Kullanılarak Sınıflandırılması	Son yılların en popüler konularından olan derin öğrenme, pek çok alanda olduğu gibi biyomedikal alanda da sıkça 2 kullanılmaktadır. Çeşitli görüntüleme yöntemleri ile elde edilen görüntüler kullanılarak hastalık ve kırık tespiti, biyolojik veri 3 kestirimi, doku ve organ bölütlemesi, eksik veri tamamlanması gibi nice uygulama derin öğrenme algoritmaları sayesinde 4 başarılı bir şekilde gerçekleştirilmektedir. Ancak bahsi geçen uygulamaların çok büyük bir çoğunluğu beşeri hekimlikte 5 yapılırken, veteriner tıp geri planda bırakılmıştır. Özellikle literatürde bu alandaki eksikliğin fark edilmesi bu çalışma 6 konusunun en büyük motivasyon kaynağı olmuştur. Bu çalışmada, Ankara Büyükşehir Belediyesi Sokak Hayvanları Geçici 7 Bakım Evi’nden alınan, köpeklere ait röntgenleri içeren geniş kapsamlı bir veri seti, derin öğrenme algoritmaları ile işlenmiştir. 8 Amaç, köpeklere ait X-Ray görüntülerinden uzun kemiğin çeşidinin belirlenmesidir. Biyomedikal görüntü işleme alandaki pek 9 çok çalışma gibi, bu çalışmada da Evrişimsel Sinir Ağları (Convolutional Neural Network, CNN) mimarileri kullanılmıştır. 10 Alexnet, GoogLeNet ve VGG-19 derin öğrenme modelleri ile öğrenme aktarımı gerçekleştirilmiş, destek vektör makineleri 11 (Support Vector Machines, SVM) ile sınıflandırma performansı test edilmiştir.	Derin öğrenme, sınıflandırma, evrişimli sinir ağları, görüntü işleme, uzun kemik
746	KRİTİK METAL KONUMUNDAKİ KOBALTIN BİRİNCİL VE İKİNCİL KAYNAKLARDAN ÜRETİMİ	Kobalt, jet motorları, süper alaşımlar, şarj edilebilir piller gibi özellikle ileri teknoloji ürünlerinde kullanılan bir metaldir. Yüksek ekonomik önemi ve temin riski göz önüne alınarak Avrupa Birliği (AB) tarafından “kritik hammadde” olarak tanımlanmıştır. Birincil kaynaklardan üretilen kobaltın %84’ü bakır ve nikel üretiminin yan ürünü olarak sağlanmaktadır. Özellikle lateritik nikel cevherlerinden kobalt üretimi Dünya’da ve ülkemizde artmaktadır. Lateritlerden Ni/Co kazanımı için son yıllarda yüksek basınçlı asit liçi (HPAL) içeren hidrometalurjik prosesler uygulanmaktadır. Artan kobalt talebine bağlı olarak ikincil kaynaklardan (bakır ergitme cürufları, flotasyon atıkları (pirit konsantreleri), pirit külleri) biyo/hidrometalurjik yöntemler ile kobalt kazanımına yönelik çalışmalar da artış görülmektedir. Bu çalışmada, kobaltın kritik hammadde olarak önemi, Dünya ve ülkemizin kobalt potansiyeli ve cevherlerden kobalt üretimi için uygulanan prosesler detaylı olarak incelenmiştir. Literatürde birincil ve ikincil kaynaklardan kobalt kazanımı üzerine yapılmış farklı araştırmaların bulguları tartışılmıştır. Ayrıca, ülkemizde lateritik cevherlerden ve flotasyon atıklarından kobalt kazanımı amacıyla kurulan tesislerin akım şemaları ile birlikte sunulmuştur.	Kobalt, Kritik Hammadde, Laterit, Piritik atık, Hidrometalurji, Liç
388	Kromit Tesis Atıklarının Knelson ve Falcon Konsantratör ile Zenginleştirilmesi	"Bu çalışmada, Fethiye/Üçköprü krom zenginleştirme tesis atıklarının zenginleştirilmesi falcon ve knelson konsantratör ile araştırılmıştır. Çalışmalar kapsamında Falcon ve Knelson Konsantratörlerin çalışma parametrelerinden santrifüj kuvvet, yıkama suyu basıncı ve besleme hızının kromit zenginleştirmeye etkisi de araştırılmıştır. Deneysel çalışmalar sonucunda; %13,27 Cr2O3 içeren kromit atığından falcon konsantratör ile yapılan çalışmalarda en iyi sonuçlar 120 kg.m/s2 G kuvveti, 3 psi yıkama suyu basıncı ve 1 lpm besleme hızında %67,25 verim ve %43,89 Cr2O3 tenörle elde edilmiştir. Knelson konsantratör ile yapılan çalışmalarda ise en iyi sonuçlar 100 kg.m/s2 G kuvveti, 4 psi yıkama suyu basıncı ve 1 lpm besleme hızında %72,51 verim ve %47,32 Cr2O3 tenörle elde edilmiştir. Bu sayede kromit atıkları oldukça yüksek bir verim ile satılabilir ürüne dönüştürülerek ekonomiye kazandırılmıştır."	Kromit atığı, Falcon konsantratör, Knelson konsantratör, Zenginleştirme
340	Kullanılan Araç Segmenti ile Sürücü Davranışları ve Sürücü Becerileri Arasındaki İlişkinin İncelenmesi	Karayolu güvenliği, yol kullanıcıları, araçlar ve çevre ile ilgili birçok faktöre ve bu faktörlerin birbirleri ile olan ilişkilerine bağlıdır. En çok göz önünde olan yol kullanıcılarının sürücüler olması sebebiyle, trafik güvenliği araştırmalarında genel olarak sürücü davranışları odak noktası olarak alınmaktadır. Trafik ortamında kişilerden ve kişilik özelliklerinden ayrı olarak, sürücü davranışlarını şekillendiren birçok etmen mevcuttur. Örneğin, bir aracın kapasitesi sürücülerin trafikte ihlal ve/veya hata yapma, sürüş sırasında saldırgan davranma vb. tercihlerini etkileyen faktörlerden bir tanesi olarak görülebilir. Bu bağlamda, bu araştırmanın temel amacı, kullanılan araç segmenti ile sürücü davranışları ve sürücü becerileri arasındaki olası ilişkilerin incelenmesidir. Mevcut çalışma 20-62 yaş arası 183 sürücü ile gerçekleştirilmiştir. Veriler katılımcılardan demografik form, Sürücü Davranışları Anketi (SDA) ve Sürücü Becerileri Ölçeği (SBÖ) içeren internet tabanlı bir anket bataryası aracılığıyla toplanmıştır. Değişkenler arasındaki olası ilişkilerin test edilmesi amacıyla İki Değişkenli Korelasyon Analizi, Tek Yönlü Bağımsız Gruplar Kovaryans Analizleri (ANCOVA) ve Tek Yönlü Varyans Analizleri (ANOVA) sırasıyla uygulanmıştır. Yapılan analizler sonucunda kullanılan araç segmenti, sıradan ihlaller ve algısal-motor beceri değişkenleri ile pozitif ilişkili olarak bulunurken ileri analizlerde özellikle B, C ve D segmenti araç kullanıcılarının algısal-motor beceri değerlendirmelerinin birbirlerinden anlamlı derecede farklı olduğu bulunmuştur. Sürücü becerileri ve araç segmenti arasında test edilen bu ilişkinin, daha ayrıntılı analizlerle yapılacak gelecek çalışmalarda yararlı olacağı düşünülmektedir.	Trafik Güvenliği, Sürücü Davranışları, Sürücü Becerileri, Araç Segmenti
843	Kurumsal Sürdürülebilirlik Performans Analizinde CRITIC-EDAS Yaklaşımı	Ülke ekonomisindeki rolleri ve stratejik önemleri nedeniyle enerji sektöründeki şirketler sadece ekonomik değerlerini artırmaya değil aynı zamanda kurumsal sürdürülebilirliklerini bütün boyutları ile geliştirmeye de odaklanmalıdır. Bu çalışmada, kurumsal sürdürülebilirlik performans değerlendirmesi için CRITIC ve EDAS yöntemlerinin entegre edildiği bütünleşik bir yaklaşım önerilmiştir. Önerilen yöntemle bir enerji firmasının 2010-2018 yılları itibariyle kurumsal sürdürülebilirlik performansı değerlendirilmiştir. Sürdürülebilirlik kriterlerinin ağırlıklarının hesaplanmasında kriterlerin gerçek değerinin kullanılmasına dayanan objektif ağırlıklandırma yöntemlerinden biri olan CRITIC yöntemi kullanılmıştır. Hesaplanan kriter ağırlıkları girdi olarak EDAS yönteminde kullanılmış ve firmanın yıllar itibariyle kurumsal sürdürülebilirlik değerlendirmesi gerçekleştirilmiştir. Analiz sonuçlarına göre, firmanın kurumsal sürdürülebilirlik performansının istikrarlı bir durum sergilemediği ancak 2018 yılı itibariyle tekrar yükselişe geçtiği görülmüştür. Ayrıca, farklı kriter ağırlıklandırma yöntemleriyle EDAS yöntemi entegre edilerek elde edilen sonuçlar kıyaslanmıştır. Mevcut yaklaşımın, kurumsal sürdürülebilirlik performansının değerlendirilmesinde uygun bir araç olduğu ortaya konmuştur.	Kurumsal sürdürülebilirlik, Enerji firmaları, ÇKKV, CRITIC, EDAS
159	KUYUMCULUK KÖKENLİ ARTIKLARDAN ALTIN VE GÜMÜŞÜN GERİ KAZANIMI	Bu çalışmada, kuyumcu atölyelerindeki çeşitli faaliyetler sonucunda açığa çıkan, yüksek altın ve gümüş içeriklerine sahip zemin süpürme artıklarından metalik değerlerin gravite yöntemleri ile geri kazanılması amaçlanmıştır. Ayrıca, bu artıklardaki değerli metalleri kazanmak için uygulanan ısıl işlemler sonucunda oluşan cüruf içerisinde kalan altın ve gümüşü konsantre etmek amacıyla santrifüj ayırıcılar kullanılarak zenginleştirme deneyleri yapılmıştır. Yüksek metal içeriklerine sahip zemin süpürme artığı ile sarsıntılı masa, MGS (multi gravite separator) ve Knelson konsantratörü kullanılarak yapılan zenginleştirme işlemleri sonucunda, ağırlıkça %24,2 oranında bir ağır ürün 638 g/t Au ve 6227 g/t Ag içerikleri ile üretilmiş, metal kazanma verimleri ise sırasıyla %84,4 ve %82,2 olarak bulunmuştur. Cüruf içerisinde ince boyutlarda hapsolmuş altın ve gümüş’ün kazanılması amacıyla malzeme ilk olarak 100 ?m altına öğütülmüş ve daha sonra santrifujlü ayırıcılara beslenmiştir. Knelson konsantratörü ile yapılan zenginleştime çalışmalarının sonucunda, ağırlıkça %13,8 oranında bir ağır ürün 30 g/t Au ve 52 g/t Ag içerikleri ile elde edilmiş olup, metal kazanma verimleri sırasıyla % 64,6 ve % 44,4 olarak bulunmuştur.	Geri kazanım, Değerli metaller, Artık, Gravite ayırması
814	Küçük Menderes Alt Havzası’nın SWAT ile Modellenmesi	Antropojenik aktiviteler ve iklim değişikliği Küçük Menderes Havzası’nın su kaynaklarını olumsuz bir şekilde etkilemektedir. Nüfus artışı ve kontrolsüz su kullanımları havzayı su fakiri haline getirmiştir. Havzadaki problemlere çözüm sunabilecek modelleme çalışmaları gereklidir. Bu çalışmada, SWAT (Toprak ve Su Değerlendirme Aracı) yazılımı kullanılarak Küçük Menderes Alt Havzası için hidrolojik model oluşturulmuştur. Modelin kalibrasyonu ve duyarlılık analizi SUFI-2 (Sıralı Belirsizlik Uygunluğu) metodu kullanılarak SWAT-CUP (SWAT-Kalibrasyon Belirsizlik Programları) ile yapılmıştır. Model en çok CN2, SOL_BD (katman#), RCHRG_DP ve SOL_K (katman#) parametrelerine duyarlı olmuştur. Modelin performansı P-faktör, R-faktör ve objektif fonksiyonlarla değerlendirilmiştir. P-faktör değeri %61 ile %80 aralığında izlemeleri eşlemiştir. Objektif fonksiyonlara göre model performansının yeterli seviyede olduğu değerlendirilmiştir. Bu çalışma, havzada iklim değişikliğinin ve en iyi yönetim uygulamalarının etkisini anlamak için yapılan çalışmalar için ve su kalitesi modellemesi çalışmaları için bir altlık oluşturmaktadır.	Küçük Menderes Havzası, Havza yönetimi, Hidrolojik modelleme, SWAT Modeli, SUFI-2
559	Küresel İnovasyon Endeksi Verilerinin Kümeleme Analizi ile Değerlendirilmesi	Hızla değişen teknoloji ve küreselleşme ile rekabetin giderek artması inovasyon çalışmalarının şirketler ve ülkeler açısından önemini arttırmaktadır. İşletmelerin ve/veya ülkelerin rekabet güçlerini belirleyebilmeleri, mevcut durum analizi yapabilmeleri ve yol haritası oluşturabilmeleri için inovasyonun ölçülebilmesi önem arz etmektedir. İnovasyona etki eden pek çok faktör olduğu gibi inovasyonun ölçülmesi ile ilgili de değişik çalışmalar mevcuttur. Yılda bir yayınlanan Küresel İnovasyon Endeksi (KİE), inovasyonu etkileyen birçok göstergeyi kullanarak ülkelerin inovasyon seyirlerini ölçmektedir. Bu çalışmada, 2018 KİE Raporunda yer alan inovasyon girdi ve çıktı alt endeksi ana göstergelerinin her birine ait 3 alt başlıktaki göstergeler dikkate alınmış ve toplam 21 değişken kullanılarak, 126 ülkeye ait veriler kümeleme analizi ile incelenmiştir. Kümeleme analizi yöntemlerinden Ward’s Tekniği ve K- Ortalamalar Yöntemi kullanılmıştır.	İnovasyon, Küresel inovasyon endeksi, Kümeleme analizi
713	Küresel Plazma Odak Cihazında Uygulanan Farklı Voltajlar İle Nötron ve İyon Üretimi	Bu çalışmada, gelistirilen MHD modeli kullanılarak, uygulanan voltajın nötron ve iyon üretimi, radyasyon yayılımı ve iyon özellikleri üzerindeki etkileri, voltaj değerleri 15 kV ile 30 kV arasında 1'er kV değerler değiştirilerek incelendi. Joule ısınımı, elektron yakalama, bremsstrahlung radyasyonu ve çizgi radyasyonu radyasyon terimleri olarak hesaplanırken ışın-iyon hızı, enerjisi ve yoğunluğuda iyon özellikleri olarak bu çalışmada hesaplandı. Diyot voltajı altında hızlanan yüksek enerjili iyonların neden olduğu Işın-hedef nötron üretim mekanizması baskın nötron üretim mekanizmasıdır. Nötron üretiminin yanısıra diyot voltajıda hesaplanmıştır. Bu çalışmada, 30 kV voltaj için maksimum nötron üretimi 2.63 x 10^13 iken, ışın-iyon enerjisi ve hızı sırasıyla 61 keV ve 240 240 cm/µs 'ye ulaşmıştır.	iyon, nötron, plazma odak, radyasyon, voltaj
312	KÜRESEL TEHDİT MİKROPLASTİKLERİN KAYNAKLARI, ADSORPSİYONU VE TOKSİSİTESİ	"Plastik kontaminasyonu; günümüzde oldukça endişe uyandırmakta ve organizmalar için belirsiz bir tehdit oluşturmaktadır. Nano ve mikroplastiklerin, sucul ve karasal ekosistemlerde konsantrasyonları hızla artmaktadır. Bu alandaki sınırlı sayıdaki çalışmalar; mikroplastiklerin toksik etkileri, ortamdan temizlenebilirliği, ortamlardaki diğer kontaminantlar ile sinerjistik-antagonistik etkileşimleri gibi pek çok konuda yetersiz kalmakta ve yeni çalışmalar ile desteklenmesi gerekmektedir. Bu derleme çalışması ile tatlı su ortamlarında dahi tespit edilmiş olan ve endişe uyandıran kontaminantlar arasında gösterilen mikroplastikler ile ilgili genel bir bakış sunulması hedeflenmektedir."	Adsorpsiyon, Çevre Kirliliği, Ekotoksikoloji
872	KÜTÜPHANE YAPILARININ MEKANSAL ORGANİZASYONUNUN ERGONOMİK AÇIDAN DEĞERLENDİRİLMESİ: BAHÇEŞEHİR ÜNİVERSİTESİ KÜTÜPHANE BİNASI ÖRNEĞİ	"Eğitim insan yaşamında kesintisiz devam eden bir süreçtir. Kütüphaneler eğitimin sürekliliğini sağlayan en önemli kurumlardandır ve gerekli her türlü teknolojik bilgi ve materyalle donatılmış olmalı, çağın değişikliklerine uyum sağlamalıdır. Bunun için personelin verimliliğini, kullanıcıların kütüphaneyi kullanım isteklerini arttıracak mekanların ve mekanı oluşturan iç donatım elemanlarının bulunması gereklidir. Mekansal organizasyon sırasında ergonomi kavramına önem verilmesi ile çevresel faktörler ve insan üzerindeki etkileri kontrol altına alınmış olacaktır. Çalışma, sağlıklı kütüphane mekanlarının tasarlanabilmesi için ergonomik ölçütlerin ve düzenlemelerin gerekliliğinin ortaya konulması, incelenmesi ve koşulların iyileştirilmesi açısından katkı sağlamak amacındadır. Bu bağlamda, Beşiktaş ilçesinde eğitim kurumlarının yoğun olarak konumlandığı dikkate alınarak; kullanım yoğunluğu ve kullanıcı çeşitliliğinden dolayı Bahçeşehir Üniversitesi kütüphane binası örneklem alan olarak seçilmiştir. Çalışmanın ilk bölümünde, mekânsal organizasyon aşamalarıyla ergonomi ölçütleri arasındaki ilişki açıklanmıştır. İkinci bölümde, kütüphane binalarının mekânsal organizasyonunda ergonominin yeri antropemetrik, fizyolojik, psikolojik, enformasyon, organizasyon ve emniyet boyutlarıyla ortaya konmuştur. Üçüncü bölümde, Bahçeşehir Üniversitesi kütüphane binasının fiziksel bileşenleri incelenmiş; mekânsal, görsel, termal ve işitsel konfor koşulları ortaya konularak kullanıcılar açısından uygunlukları irdelenmiştir. Kütüphane binasındaki ergonomik ölçütler, gözlem ve ölçüm tekniklerinin yanında, personelle derinlemesine görüşme ve kullanıcılarla anket yapılarak değerlendirilmiştir. Çalışmanın sonucunda, sandalye, çalışma masası, kitaplık gibi donatıların ergonomik koşulları sağladığı ancak mekanın planlanmasında, donatıların organizasyonunda ergonomik kriterlerin göz ardı edildiği saptanmıştır. Kullanıcı okuma salonlarında kitaplıklar ve masalar arası geçişlerde sorunlar tespit edilmiştir. Personel ofis mekanlarının boyutları, havalandırma, aydınlatma faktörleri açısından yetersiz bulunmuştur. Yapı yeniden işlevlendirildiği için mekansal organizasyon sırasında bazı ergonomik ölçütler dikkate alınamamıştır."	Ergonomi, Kütüphane binaları, Mekansal organizasyon
651	LASTİK SEKTÖRÜNDE OWAS VE NASA-TLX YÖNTEMLERİ KULLANILARAK FİZİKSEL VE ZİHİNSEL İŞ YÜKÜ ÖLÇÜMÜ	Kas iskelet sağlığına ilişkin problemler işyerlerinin dikkate alması gereken önemli bir konu olarak karşımıza çıkmaktadır. İşle ilgili hatalı duruşlar işçilerin zorlanmasına ve rahatsızlıkların ortaya çıkmasına neden olur. Bu noktada kötü çalışma duruşlarını analiz edebilmek amacı ile Ovako Çalışma Duruşu Analiz Sistemi (OWAS) yöntemi kullanılmaktadır. Bu teknik ile vücut pozisyonlarını tanımlanır ve zorluk derecesine göre puanlama yapılır. İyileştirme önerileri ile problemler ortadan kaldırılmaya çalışılır. Bu makalede otomotiv sektörüne lastik üreten bir işletmede yükleme ve boşaltma yapan çalışanların uygun garip çalışma duruşu olarak adlandırılan çalışma pozisyonlarının ve buna bağlı olarak zihinsel iş yüklerinin iyileştirilmesi için OWAS ve NASA-TLX yöntemleri kullanılmış olup ergonomik olmayan hareketler tespit edilmiştir. Bu zorlanmaları azaltacak ya da yok edecek aksiyonlar önerilmiş olup uygulamaya konulmuştur.	Çalışma Duruşu Analizi, Ergonomi, OWAS, Lastik Sektörü, Nasa-TLX
672	LiBr-Su Çözeltili Absorpsiyonlu Soğutma Çevriminin Soğutma Etkinliğinin Çeşitli Şartlarda Simülasyonu	İhmal edilebilir çevresel etkisi, oluşturduğu düşük gürültü ve titreşimi nedeniyle en çok tercih edilen sistemlerden biri absorpsiyonlu soğutma sistemleridir. Mekanik kompresörün bulunmadığı bu sistemlerde hareketli parça olarak sadece pompa bulunur. Günümüzde özellikle düşük dereceli atık ısılarından yararlanılarak soğutma elde edilmesinde tercih edilir. Yüksek kapasiteli iklimlendirme sistemlerinde yaygın olarak kullanılırlar. Ayrıca gaz türbini atık ısısından yararlanmada bu tür soğutma sistemleri kullanılmaktadır. Düşük sıcaklıktaki uygun soğutma etkinliği katsayıları nedeniyle LiBr - Su sistemleri tercih edilmektedir. Bu çalışmada, LiBr-Su çözeltili absorpsiyonlu soğutma çevriminin bütün noktaları belirlenmiş ve çeşitli durumlara bağlı olarak soğutma etkinliğinin hesaplanması yapılmıştır. 50 kW’lık bir sistem için, soğutma etkinliğinin soğutma suyu sıcaklığı, ısıtma suyu sıcaklığı ve soğutulacak suyun sıcaklığının fonksiyonu olarak hesaplanması yapılmıştır. Sistem etkinlik katsayısının ısıtma suyu ve soğutulacak suyun sıcaklığı ile arttığı buna karşın soğutma suyu sıcaklığıyla azaldığı görülmüştür. Ayrıca sistemdeki cihazların her birinin eşanjör analizi de yapılmıştır.	Atık ısı, Soğutma, LiBr-su çözeltisi, Absorpsiyon soğutma
953	LİÇ ATIKLARINDAN SİYANÜRÜN GERİ KAZANIMI YÖNTEMLERİ	liçidir. Cevherde bulunan bakır, çinko vb. minerallerinin de siyanür liçinde çözünmesi siyanürtüketimini artırmakta ve altın kazanımını olumsuz yönde etkilemektedir. Çözünen bu metaller, liçsonrası çözelti saflaştırma ve metal kazanımı süreçlerinde de teknik sorunlara neden olmaktadır.Siyanür liçi sonucunda, serbest siyanür ve metal-siyanür komplekslerini içeren atık çözelti (palp)açığa çıkmaktadır. Bu atıklar, kimyasal bozundurma (INCO SO2/Hava, H2O2 gibi) veya siyanürgeri kazanım proseslerine tabi tutularak siyanür içeriklerinin yasal olarak belirlenen sınırların(CN WAD<10 mg/L) altına indirilmesi gerekmektedir. Siyanürün geri kazanımı ile siyanür derişiminingerekli seviyeye indirilmesinin yanı sıra reaktif maliyetleri de azaltılabilir. Bu amaçla, aktif karbonadsorpsiyonu, iyon değişimi (IX), solvent ekstraksiyonu (SX), elektro-kazanım, asitleştirmeabsorpsiyontemelli prosesler (AVR, Cyanisorb) ve SART gibi farklı siyanür geri kazanım yöntemlerigeliştirilmiştir. Endüstriyel siyanür geri kazanım teknikleri (AVR, SART vd.) ile siyanür tüketimi%50-75 azaltılabilmektedir. Fakat bu proseslerin tesiste uygulanması sırasında çeşitli problemlerlekarşılaşılmaktadır. Bu nedenle, yeni ve daha etkin yöntemlerin geliştirilmesine ihtiyaç duyulmaktadır.Bu çalışmada, siyanür geri kazanımı için geliştirilen bu yöntemlerin/proseslerin teknik özellikleri,birbirine göre olumlu ve olumsuz yanları detaylı olarak tartışılmıştır.	Altın cevherleri, Liç, Siyanür, Bakır, Geri kazanım, AVR
217	LiDAR Verisi Yardımıyla Otomatik Dalga Boyu Bandı Yaklaşımı Kullanılarak Hiperspektral Görüntülerde Spektral Değişkenliğin Azaltılması	Hiperspektral (HS) ve kızılötesi (Light Detection and Ranging-LiDAR) algılayıcıları en yeni uzaktan algılama teknolojilerindendir. Son yıllarda, hiperspektral karışım giderimi analizi uzaktan algılama uygulamalarında büyük bir önem kazanmıştır. Spektral değişkenlik hiperspektral görüntülerde bazı nedenlerden dolayı meydana gelebilmektedir. Bu spektral değişkenlik hiperspektral görüntü analizinde ciddi bolluk değeri tahminleme hatalarına sebep olabilmektedir. LiDAR algılayıcısı spektral değişkenlikten etkilenmeyen Dijital Yüzey Modeli (DSM) bilgisini sunmaktadır. Bu çalışmada, hiperspektral görüntülerde spektral değişkenliği azaltmak için Kararlı Bölge Karışım Giderimi (Stable Zone Unmixing–SZU) yaklaşımı LiDAR-DSM verisinin kümeleme bilgisi kullanılarak uygulanmıştır. Deneysel çalışmalar simulasyon ve gerçek veri setleri üzerinde gerçekleştirilmiş ve spektral değişkenliğin her iki veri setinde de azaltıldığı görülmüştür.	Hyperspectral (HS) görüntü, kızılötesi (Light Detection and Ranging-LiDAR) verisi, spektral değişkenlik, SUnSAL-TV, ADMM
819	LİGNOSELÜLOZİK BİYOKÜTLENİN ÖN MUAMELE YÖNTEMLERİ	Ön muamele teknolojisi lignoselülozik biyokütleyi kimyasala dönüştürmek için kullanılan bir işlemdir. Ön muamele temel olarak lignoselülozun işlenebilirliğini arttırmak için uygulanır. Lignoselülozik biyokütle içinde farklı oranlarda selüloz, hemiselüloz, lignin, organik ve inorganik bileşenler bulunmaktadır. Farklı prosesler açısından bu bileşenlerin uzaklaştırılması gerekebilir. Bu süreçte ön muamele işlemi uygulanmalıdır. Farklı lignoselülozik biyokütle, sonraki hidroliz ve fermentasyon aşamalarına bağlı olarak çeşitli ön muamele işlemleri gerektirir. Fiziksel, kimyasal, fiziko-kimyasal ve biyolojik olamak üzere dört farklı ön muamele yöntemi vardır. Bu makalede bu yöntemle incelenmiştir ve avantaj dezavantajları üzerinde durulmuştur	Lignoselüloz, Lignoselülozun Bileşenleri
649	LİKİD PETROL GAZI POMPACILARININ ÇALIŞMA DURUŞLARININ OWAS YÖNTEMİ İLE DEĞERLENDİRİLMESİ	Bu çalışmanın amacı, ülkemizde otogaz sistemlerinin araçlara montajında çok yaygın görülen hatalı bir uygulamaya ve bunun çalışanlar üzerindeki etkilerine dikkat çekmektir. Ülkemizdeki pek çok araçta, daha çevreci ve ekonomik bir yakıt olması nedeniyle likit petrol gazı (LPG), benzine alternatif olarak kullanılmaktadır. Aracın, otogaz ile kullanılmasını sağlayan sistemin bir parçası da LPG dolum ağzıdır. Pek çok araçtaki LPG dolum ağzının, arka tamponunun altı, üzeri, sağı ya da solu gibi farklı yerler tercih edilerek montaj yapıldığı görülmektedir. Hatta rijit olmayan ya da sarkan bağlantıların da olduğu çeşitli montaj uygulamaları görülmektedir. Ergonomik olmayan, çeşitli şekil ve rastgele yerler seçilmiş olan bu uygunsuz LPG dolum ağzı yerlerinin, gün boyu çalışan pompacıların sağlığına olumsuz etkileri olmaktadır. Ayrıca, pompacıların dolum yapabilmek için aracın arka kısmını aramaları gerekmekte ve bu durum kas iskelet sistemine daha fazla yüklenilmesine, bazı yeni risklere ve verim düşmesine neden olmaktadır. Bu çalışmada, otogaz istasyonlarında çalışan pompacıların uygun olmayan çalışma duruşu ve kas-iskelet sistemindeki yüklenme, gözleme dayalı bir metot olan Ovako Çalışma Duruşları Analiz Sistemi (OWAS) ile analiz edilmiştir.	Çalışma duruşu, Ergonomi, Ergonomik analiz, LPG Dolum ağzı, OWAS
172	Linyit Kömürün Kurutulması için Karbonik Film Teknolojili Yeni Bir Kurutucu Tasarımı	Endüstriyel ölçekte kömür kurutma işlemleri için genellikle döner kurutucular tercih edilmektedir. Ancak, döner kurutucuların ilk yatırım ve bakım-onarım maliyetleri oldukça yüksektir. Ayrıca, döner kurutucularda kömürün tutuşma riski de bulunmaktadır. Bu bağlamda, çevre ile dost, ilk yatırım maliyeti düşük ve kömürün tutuşma riski bulunmayan bir kurutma sistemi düşünüldüğünde karbonik film teknolojisi ön plana çıkmaktadır. Karbonik film teknolojisi ile kendiliğinden tutuşma riski olan kömürlerin “düşük sıcaklık kurutması” yapılabilir. Ancak, bu teknolojiyle kurutma yapan herhangi bir kurutucu sistemi henüz mevcut değildir. Bu çalışmanın amacı yeni teknoloji olan “karbonik film ısıtıcı” ile yeni bir kurutucu tasarımıdır. Deneysel çalışmalar göstermiştir ki, karbonik film teknolojisi ile linyit kömürlerin nemi düşük enerji tüketim değerleriyle giderilebilmektedir. Ancak, bu teknolojinin kurutma süresinin uzun olduğu söylenebilir. Öyle ki, 1 saatlik kurutma işlemi sonunda linyitteki nem %9 civarında azaltılabilmiştir.	linyit kömür, kurutucu, karbonik film, kurutucu tasarımı
792	Lojistik Merkez Yer Seçimi İçin CBS & ÇKKV Arayüzü Geliştirilmesi ve Ordu İli Pilot Bölge Çalışması	Bu çalışmada lojistik merkezi yer tesisiseçim analizi işlemleri Coğrafi Bilgi Sistemleri (CBS) ve Çok Kriterli KararVerme (ÇKKV) ile birlikte gerçekleştirilmesi amaçlanmıştır. Lojistik merkez yerseçimi işlemleri için özelleşmiş bir CBS arayüzü geliştirilmiş ve bütünanalizler arayüz yardımı ile otomatik bir şekilde gerçekleştirilmiştir.Hiyerarşik yapıdaki birçok CBS analizini ve matematiksel işlemleri içerisindebarındıran bu işlem sürecinin çözümlenebilmesi için detaylı bir işlemalgoritması oluşturulmuştur. CBS arayüzüne bu algoritma ve literatürelçalışmalardan derlenen lojistik merkez yer seçim kriterleri entegre edilmiştir.Ordu ilinin idari sınırlarında bulunan, pilot uygulama çalışmasında isehedeflenen kriterler ile uyumlu 43 farklı uygun lojistik merkez yer tespitedilmiş ve sonrasında mülkiyet analizleri ile (kamu arazisi veya özel arazi) busayı 5’ e düşürülmüştür. Çalışmada, topoğrafya, arazi kullanımı, jeolojik yapı,doğal kaynaklar vb. (9 adet) birçok çevresel ve ekonomik açıdan önemli sayılacakcoğrafi katmanlar kullanılmıştır. Sonuçolarak, yer seçim süreçlerinde insan kaynaklı hatalar ve zaman kayıplarıminimize edilmiştir. Çalışma sonucunda elde edilen CBS arayüzü, modifikasyonlar	Coğrafi Bilgi Sistemleri, Çok Kriterli Karar Verme
978	Lojistik Regresyon Analizi ile Bir Yeraltı Metal Madeninde Gürültüye Bağlı İşitme Kayıplarının İncelenmesi	"Madencilik sektörü, içerdiği riskler açısından değerlendirildiğinde diğer sektörlere göre, çalışanlarının meslek hastalıkları yaşama olasılığı oldukça yüksek olan bir iş koludur. Meslek hastalıklarının tümüyle önlenebilmesi için, oluşum koşullarının belirlenmesi ve önleyici tedbirlerin alınması gereklidir. Bu çalışmada, yeraltı üretim yöntemi ile işletilen bir metal madeni işletmesinde, gürültü düzeyleri ile gürültüye bağlı işitme kayıplarının arasındaki ilişki lojistik regresyon analizi ile incelenmiştir. Gürültüye bağlı işitme kaybı üzerinde etkisi olan parametreler; çalışanların maruz kaldıkları gürültü düzeyleri, ortamdaki gürültü düzeyleri, meslek grupları, yaş ve deneyim süreleri olarak belirlenmiştir. Çalışma sonucunda, işitme kaybında en etkili olan parametreler belirlenmiştir."	Gürültüye bağlı işitme kaybı, Madencilik, Lojistik regresyon analizi
695	Lpg Yakıtlı Endüstriyel Yatay Tip Mısır Kurutma Tesisinin Enerji ve Maliyet Analizi	Bu çalışmada kurutma havasının ısıtılmasında LPG kullanılan yatay tip mısır kurutma tesisinin kurutma odasına farklı kurutma havası giriş sıcaklıkları ile elde edilen sonuçlara bağlı olarak enerji ve maliyet analizleri yapılmıştır. Kurutma sürecinde, sisteme sabit hava debisinde farklı sıcaklıklarda (85°C, 90°C ve 95°C) kurutma havası gönderilerek belirlenen düğüm noktalarında sıcaklık(°C), bağıl nem(%) ve hava hızı(m/s) ölçülmüştür. Sistemde belirlenen 6 adet düğüm noktasından elde edilen verilere bağlı olarak yapılan enerji ve maliyet analizinde kurutma havası giriş sıcaklığı, ısıtıcı giriş havasının sıcaklığı ve bağıl nem değişimlerinin yakıt sarfiyatı, enerji verimliliği ve birim kurutma maliyet üzerindeki etkileri değerlendirilmiştir. Sonuç olarak, kurutma giriş havası sıcaklığının artmasının enerji verimliliğini düşürdüğü, birim kurutma maliyetini ve yakıt sarfiyatını artırdığı tespit edilmiştir. Isıtıcı giriş havasının bağıl neminin artması ile yakıt sarfiyatının ve birim kurutma maliyetinin arttığı ve enerji verimliliğinin düştüğü tespit edilmiştir.	Kurutma, Mısır Kurutma, Tahıl Kurutma, LPG Yakıtlı Kurutma Tesisi, Enerji ve Maliyet Analizi
670	Madencilik Sektöründe İş Sağlığı ve Güvenliği Yönetimi için Veri Entegrasyonu Uygulaması	Madencilik endüstrisi, iş sağlığı ve güvenliği açısından değerlendirildiğinde, farklı mühendislik alanlarını ve bunlara bağlı riskleri kapsamaktadır. Günümüzde, teknoloji alanında yaşanan gelişmeler, madencilik endüstrisini mevcut donanım ve yazılımlar aracılığıyla, üretim, ekipmanların bakım/onarım durumu, maliyet, çevresel koşullar ve en önemlisi iş sağlığı ve güvenliği konusunda, veri toplayabilecek duruma getirmiştir. Bu çalışmada, iş sağlığı ve güvenliği ile ilgili farklı kaynaklardan elde edilen verilerin entegre edildiği bir uygulama sunulmaktadır. Veri entegrasyonu uygulamasında kullanılan, vaka çalışması sonucunda ekipman sağlığı ile ilgili güvensiz durum kayıtlarının, farklı ekipler ve taşıma işlemleri için incelenebileceği ortaya konmuştur. Özellikle vardiya başlangıçlarının, iş sağlığı ve güvenliği ile ilgili olayların yaşanabileceği bir zaman aralığı olduğu belirlenmiştir. Veri görselleştirmesi, analiz kabiliyeti açısından sınırlı olup, günümüzde kullanılan bilgi görselleri ve modern görselleştirme araçlarına rağmen, veri içerisindeki yapılar karmaşık hale gelebilmektedir. Belirli olayların sebepleri incelenirken, veri madenciliği gibi daha sistematik yöntemlerin kullanılması önerilmektedir.	Açık ocak madenciliği, Veri ambarı, Veri entegrasyonu, İş sağlığı ve güvenliği
793	MADENCİLİK SEKTÖRÜNDE LOJİSTİK YÖNETİMİNİN İŞ GÜVENLİĞİ ÜZERİNE ETKİLERİ	"Madencilik, ülkelerin istihdam sorunlarınave ekonomik gelişimlerine katkıda bulunan çok önemli bir sektördür. Ancak; maden işletmeleri iş kazası riskini her an bünyesinde barındıran,İş Sağlığı ve Güvenliği (İSG) bakımından çok tehlikeli iş kollarından biridir. Türkiye’de iş kazalarının %46,4’ü ve buna bağlı ölümlerin%41,1’i maden, inşaat ve metal sektöründe meydana gelmektedir. Bunedenle, madencilik faaliyetlerine başlamadan önce tehlikelerin belirlenmesi verisk değerlendirilmesi yapılması zorunludur. Çalışanları risklerden koruyanönlemlerden bir tanesi de Kişisel Koruyucu Donanım (KKD) kullanımıdır. Günümüzde küreselleşme ve artan rekabetinetkisiyle, yenilikçi, katma değeri yüksek bir maden sanayiinin varlığınıkoruması ve gelişmesinde, lojistik ve tedarik zinciri yönetiminin etkin ve planlıuygulanması gerekmektedir. Lojistik Yönetimi Konseyi (Council of LogisticsManagement-CLM) lojistiği; “doğru malzemenin, doğru miktarda, doğru yere, doğruzamanda, istenilen durumda ve optimum fiyatla ulaştırılması” olarak tanımlamaktadır.Buna görelojistik, ürün/yükün çıkış ve varış noktaları arasındaki tüm malzemehareketlerinin eşgüdümüdür. Bumaksatla yapılan araştırmada, madencilik sektöründe lojistik yönetiminin işsağlığı ve güvenliği arasındaki ilişki incelenmiştir."	Türkiye, madencilik, lojistik
701	Madencilikte Politik Risk Değerlendirmesi	Ekonomi sektörleri arasında hammadde temini anlamında birincil sektörde konumlanan madencilik sektörü diğer sektörlerden önemli farklılıklar barındırır. Bu farklılıklardan en önemlileri arasında, maden ocaklarının maden yataklarının bulunduğu yerde açılması ile uzun ömürlü işletmeler olmaları ve üretime geçmeden önceki hazırlık aşamalarının uzun yıllar alması bulunmaktadır. Bu özellikler, maden işletmelerinin konuşlandığı coğrafyadaki politik yapılardan ve olaylardan etki derecelerini artırmaktadır. Politik belirsizlikler ve buna bağlı politik risk, madenciliği diğer sektörlerdeki işletmelerden çok daha fazla ilgilendirmektedir. Bu çalışmada politik risk, sosyal hayat, bürokrasi, iş hayatı ve madencilik olarak dört ayrı kategoride incelenmiş ve madencilikte öne çıkan bazı ülkeler ile yeryüzünün farklı bölgelerinden madencilikle ilgili ülkelerin risk değerlendirmesi yapılarak, uluslararası madencilik yatırımcılarına, yatırım kararı vermeden önce kullanabilecekleri bir risk veri kümesi sunulmuştur.	Madencilik, politik risk, risk değerlendirmesi, risk faktörü
118	Makine Öğrenmesi Algoritmalarıyla Kalabalık Ortamlarda Anomali Tespiti	Kamera sistemleri , kalabalık ortamlarda güvenliği sağlamada yaygın olarak kullanıldığı için oldukça önemli bir yere sahiptir. Kameralar aracılığıyla kaydedilen video görüntüleri incelenerek tehlikeli veya normalin dışında gerçekleşen davranış olup olmadığının kontrolü yapılmaktadır. Bu kontrolün sonucuna göre uygun tedbirler geliştirilmeye çalışılmaktadır. Anormal davranışların tanım ve tespiti için insan davranışlarının modellenmesi son yıllarda popüler bir araştırma alanı haline gelmiştir. Bu çalışma erişime açık iki adet veri setinde bulunan beş ayrı ortam videosu üzerinde üzerinde makine öğrenmesi yöntemlerinden biri olan denetimli öğrenme algoritmaları uygulanara ile gerçekleştirilmiştir. Veri setlerinde yer alan videolar üzerinde normal ve anormal hareket sahnelerinin tespiti yapılmıştır. Bu iki veri setinde toplam beş farklı mekanda anormal hareket tespiti yapılmıştır. Bu işlemde denetimli öğrenme algoritmalarından olan Rastgele Orman, Destek Vektör Makineleri ve k En Yakın Komşu algoritmaları kullanılmıştır. Kullanılan algoritmalar, doğruluk, duyarlılık, kesinlik ve F1 skor gibi performans ölçütleri ile karşılaştırılmıştır.	Makine Öğrenmesi, Anomali Tespiti, Kalabalık Analizi, Yapay Zeka
195	Malahit yeşili boyar maddesinin çam kozalağı ile adsorpsiyonunun Taguchi metodu ile incelenmesi	Bu çalışmada Taguchi deney tasarımı kullanılarak Kars-Sarıkamış ormanlarından toplanan çam kozalakları ile malahit yeşilinin adsorpsiyonunun optimizasyonu çalışıldı. Adsorpsiyon üzerine etki edebilecek parametreler, temas süresi, başlangıç konsantrasyonu, başlangıç pH’ ı ve tane boyutu olarak seçildi. Optimum seviyeler sırasıyla temas süresi 240 dk, başlangıç konsantrasyonu 100 mg.L-1, pH 5 ve tane boyutu (-425+300) olarak belirlendi. Optimum şartlarda maksimum adsorplanan malahit yeşili miktarı 9,72 mg/g olarak bulunmuştur. Proses parametrelerinin etkisini görmek için ANOVA analizi yapıldı ve başlangıç konsantrasyonu, başlangıç pH’ı ve tane boyutunun etkin olduğu saptandı.	adsorpsiyon, Taguchi, ANOVA, Malahit yeşili, Çam kozalağı
1063	Matkap Geometrisinin Takım Aşınması ve Talaş Oluşumu Üzerine Etkisinin Araştırılması	Bu çalışmada, farklı matkap geometrileri ve kesme parametrelerinin takım aşınması ve talaş oluşum formlarına etkisi incelenmiştir. Farklı geometrilere sahip takımlar ve farklı kesme parametreleri ile 16 farklı kombinasyon için 100 deney tekrarı yapılarak hangi parametrenin takım aşınması ve talaş oluşum formuna etki ettiği gözlemlenmiştir. Deneysel çalışmalarda endüstride yaygın olarak kullanılan iki takım geometrisi ile bu çalışma kapsamında geliştirilen özgün iki matkap geometrisi kullanılmıştır. Matkaplar, 10mm çapında, iki ağızlı, helisel ve yekpare sementit karbür özelliklerindedir. İş parçası olarak, GGG50 küresel grafitli dökme demir malzeme seçilmiştir. Deney deseni için matkabın geometrik formu, kesme hızı ve ilerleme miktarı olmak üzere dörder seviyeli üç farklı kontrol faktörü ile bir Taguchi Deney Tasarımı oluşturulmuştur. Deney sonuçları değerlendirildiğinde, bütün takımlarda radyal ağız aşınması ve dış köşe aşınması gözlemlenirken, ilerlemenin artmasıyla genellikle radyal ağız aşınmasının da arttığı görülmüştür.	Delik Delme, Helisel Matkap, Maktap Geometrisi, GGG50, Takım Aşınması, Talaş Oluşum Formları
419	Matrix Encryption Standard	AES (Advanced Encryption Standard) is a standard for encrypting electronic data. AES operates on a column-major order array of bytes. The operations in the matrix are also performed on the polynomials in a special finite field and using S-box. We firstly recall necessary information about matrix algebra. In the present work, we examine the AES encryption method. We create a new encryption algorithm called matrix encryption standard (MES). MES is performed by similar steps to the AES algorithm over 16x16 matrices with elements {0,1} without using polynomials operations and S-box in the AES algorithm. So, we provide 256-bits plain text to be encrypted by passing it through certain rounds with the 16x16 matrix key. In order to decrypt the cipher text, we take the reverse of the 16x16 key matrix through the computer and perform the decryption process by performing a certain number of reverse rounds.	Cryptology, Encryption, AES, Matrix
766	Mechanical & Microstructural Analysys Of Armor Steel Welded Joints	"One of the mainconstruction materials used in armor vehicles is Mil-A 46100 Armor Steel. Theimportance of the material arises from its mechanical properties such ashardness and explosive protection capability. MIG (Metal Inert Gas) welding technique is principallybased on welding metals via electric arc where the arc is continous betweenmetals and welding wire. In case welded metals are steel based materials, O2and CO2 are added in portective gases in order to preventunexpected welding defects. In MIG welding applications, the amount of ferritin the chemical structure of the armor steel may result in some unexpectedaffects due to its decreasing characteristic on ductility and toughness. Thewelding wires used in MIG operations may exibit different fracturecharacteristics; as some specimen show ductile fracture characteristics, therest may show brittle. Charpy Impact Test is one of the effective tests todetermine the impact energy and the fracture times of welded metals. In thisstudy, it is aimed to determine the relations between micro-structural resultsand fracture times of the welded parts of Mil-A 46100 steels via MIGapplications."	MIG, Welding, Fracture energy, Brittle, Ductile
685	Meme Kanseri Tümörlerinin Radar Tabanlı Mikrodalga Tekniği ile Görüntülenmesinde Bant Genişliğinin Çözünürlüğe Etkisinin İncelenmesi	Meme kanseri tümörlerinin erken evrede görüntülenmesinde kullanılan mevcut görüntüleme tekniklerinin bazı dezavantajları, radar tabanlı mikrodalga görüntüleme yönteminin güçlü bir alternatif olarak doğmasını sağlamıştır. Bu yöntemde, verici antenden gönderilen Gauss darbe sinyali memeye nüfuz etmekte ve geri saçılan sinyaller alıcı anten tarafından kaydedilmektedir. Kaydedilen bu sinyaller, çeşitli sinyal işleme aşamalarından geçirildikten sonra görüntüye dönüştürülmektedir. Görüntünün çözünürlüğünü belirleyen en önemli faktörlerden biri de antenin bant genişliğidir. Bant genişliği, verici anten tarafından gönderilen Gauss darbe sinyalinin süresini belirlemektedir. Bant genişliği arttıkça Gauss darbe sinyali kısalmakta, bant genişliği azaldıkça darbe sinyali uzamaktadır. Bu çalışmada 3-11 GHz arasında farklı bant genişliği kombinasyonlarının tümör görüntüsünün çözünürlüğü üzerindeki etkileri araştırılmıştır. 3-5 GHz, 5-7 GHz, 7-9 GHz, 9-11 GHz, 3-7 GHz, 7-11 GHz ve 3-11 GHz frekans aralığında farklı Gauss darbe sinyalleri ile görüntüleme işlemi gerçekleştirilmiştir. Araştırmanın sonunda, en yüksek görüntü çözünürlüğünün, en yüksek bant aralığı olan 3-11 GHz aralığında elde edildiği görülmüştür	mikrodalga görüntüleme, meme kanseri, bant genişliği
290	MEMS Tabanlı Bir Mikroakışkan Kanaldaki Mikro Kirişin Sonlu Elemanlar Analizi	Bir mikro kirişin fiziksel özelliklerinin, kirişin içerisine daldırıldığı sıvıya ve mikro kanallara büyük ölçüde bağlı olduğu iyi bilinmektedir. Bu çalışmada, MEMS (Mikro Elektro-Mekanik Sistemler) tabanlı mikroakışkan kanal içerisindeki mikro kirişin sonlu elemanlar analizleri ayrıntılı bir şekilde yapılması amaçlanmıştır. Bu analizler von Mises gerilimi, basınç miktarları, hareket sırasında oluşan hızlar ve yer değiştirmeleri kapsamaktadır. Kiriş için Euler-Bernoulli denklemi kullanılarak akışkan içinde sabit bir mikro kiriş modellenerek analizi yapılmıştır. Kararsız Stokes denklemleri, mikro kiriş kesitlerini içeren iki boyutlu bir düzlemde bir Helmholtz ayrıştırma tekniği kullanılarak çözülmektedir. Comsol Multiphysics yazılım sonuçlarını kullanan sonlu elemanlar yöntemi, doğrulama için mevcut yöntemle karşılaştırılmış ve aralarında kabul edilebilir bir eşleşme elde edilmiştir. Basınç, hız ve yer değiştirme analizleri tüm sınır koşulları sağlanarak oluşturulmuştur. Mevcut formülasyonun, sorunu iyi bir doğrulukla çözmek için uygun ve yeni bir yaklaşım olduğu gösterilmiştir. Sonuç olarak çalışmada, yoğunluk, viskozite ve mikroakışkan sensörlerinin tasarımında ve yorumlanmasında kullanılabilecek teorik bir model sağlanmıştır.	Mikroakışkan, Comsol, Mikro Kiriş, MEMS
417	Merkezi Bir Isıtma Sisteminde Enerji ve Ekserji Analizinin Eksergoekonomik Yönden Değerlendirilmesi	Bu çalışmada Van Yüzüncü Yıl Üniversitesi kampüsünde toplam 20 ton/saat buhar üreten merkezi ısıtma sisteminin ekonomik ve Eksergoekonomik analizi yapılmıştır. Yapılan analiz sonucunda sistemin en önemli bölgesi olan kazanlardaki toplam enerji verimi ortalama olarak %90, ekserji verimi ise %31 olarak bulunmuştur. Tüm sistemin ekserjetik verimi ise %29 olarak bulunmuştur. Eksergoekonomik analiz sonucunda sistemin yıllık yakıt tüketim bedeli, yıllık ürün maliyeti bedeli, sisteme giren ve çıkan parametrelerin birim ekserji maliyet bedelleri hesaplanmıştır. Hesaplar sonucunda ürünün saatlik maliyeti: 291,78 $/h, yakıtın saatlik maliyeti: 252,30 $/h, olarak bulunmuştur.	Enerji, Ekserji, Eksergoekonomik
906	Mersin Körfezi’nden (Kuzeydoğu Akdeniz, Türkiye) Gonostoma denudatum, Rafinesque 1810’un (Familya: Gonostomatidae) İlk Kaydı	Erdemli açıklarından (Mersin Körfezi, Türkiye) ışıldak balığı, Gonostoma denudatum’un bir bireyi 08 Temmuz 2019 tarihinde yaklaşık 595 m derinlikten ticari dip trolü (Tekne Uzunluğu: 26,15 m ve Motor Gücü: 400 Hp) ile avlanmıştır. Yakalanan birey daha sonra tanımlanarak, fotoğraflanmış, ölçümleri ve ağırlığı alınmıştır. Sunulan bu çalışmada, G. denudatum Türkiye’nin kuzeydoğu Akdeniz kıyılarından ilk kez rapor edilmiştir. G. denudatum daha önce Akdeniz'den bildirilmiş olmasına rağmen, bu tür Akdeniz'in doğu kısmında oldukça nadir görülmektedir. Bu nedenle sunulan bu çalışma Türkiye’nin doğu Akdeniz sahillerinden G. denudatum’un varlığını işaret etmektedir. Türün morfolojik ve meristik ölçümleri metin içerisinde verilmiştir.	Derin deniz balığı, Dikenağız, Rapor, Doğu Akdeniz Suları
390	Meslek Yüksekokulu Öğrencilerinde Sosyal Ağları Kullanım Düzeylerinin Farklı Parametrelere Bağlı Olarak Belirlenmesi	Bu araştırmada meslek yüksekokulu öğrencilerinin sosyal ağ kullanım durumları ve sosyal ağ bağımlılık düzeylerinin mevcut durumunun belirlenmesi ve bu bağımlılığın farklı demografik değişkenlerle ilişkilendirilmesi amaçlanmıştır. Araştırmanın çalışma grubunu Dicle Üniversitesi Silvan Meslek Yüksekokulu’nun farklı üç bölümünün 1. ve 2. sınıf düzeyinde öğrenim görmekte olan 147 öğrenci oluşturmaktadır. Çalışma nicel araştırma yöntemlerinden olan tarama modeli kapsamında gerçekleştirilmiştir. Araştırma sürecinde, demografik verilen toplandığı bir kişisel bilgi formu ve sosyal ağ bağımlılığı ölçeği veri toplama aracı olarak kullanılmıştır. Araştırmanın amacına uygun olarak belirlenen analiz teknikleriyle (frekans analizi, t-Testi, tek yönlü varyans analizi (ANOVA), korelasyon) analizler gerçekleştirilmiş ve elde edilen sonuçlar yorumlanmıştır. Yapılan analizler sonucunda, meslek yüksekokulu öğrencilerinin çoğunluğunun en az bir sosyal ağ hesabına sahip olduğu görülmüştür. En fazla bağımlılık Çocuk Gelişimi bölümü ile Elektrik ve Enerji bölümü öğrencilerinde tespit edilmiştir. Ayrıca meslek yüksekokulu öğrencilerinin sosyal ağ bağımlılıklarının düşük düzeyde olduğu araştırmanın ulaşılan diğer sonuçları arasındadır.	Sosyal Ağ, Meslek Yüksekokulu, Sosyal Ağ Kullanım Alışkanlıkları, Sosyal Ağ Bağımlılığı
849	MESLEKİ VE TEKNİK LİSELERDE ATÖLYE UYGULAMALARINDA İŞ SAĞLIĞI VE GÜVENLİĞİ	"Gelişen teknoloji ile beraber Türkiye ve tüm dünyada teknik elemana daha fazla ihtiyaç duyulmaktadır. Bununla beraber mesleki eğitime verilen önemin giderek artması, teknik öğretmen ve öğrencilerin sayısının da hızla artmasını beraberinde getirmiştir. Mesleki eğitimde gerçekleşen iş kazaları da bununla birlikte artış göstermektedir. Türkiye’deki Mesleki ve Teknik Liselerde güvenlik kültürü ve buna bağlı olarak alınacak tedbirlerin neler olduğunun belirlenmesi ihtiyacı doğmuştur. Mesleki ve Teknik Liselerin yapısı hakkında bilgi ve içerik, 05.06.1986 gün ve 3308 sayılı Mesleki Eğitim Kanununda yer almaktadır. Bu kanun okulların nasıl olması, eğitimin nasıl yapılması ve çalışan personelin nasıl olması gerektiği konusunda bilgi vermektedir. Mesleki ve Teknik Liseler yapısal olarak 6 ana gruba ayrılır. Bunlar; Endüstri Meslek Liseleri, Teknik Liseler, Anadolu Meslek Liseleri, Anadolu Teknik Liseleri Ticaret Meslek Liseleri ve Sağlık Meslek Liseleridir. Bu liselerdeki atölye çalışmalarında uygulamadan ya da ihmalkarlıktan meydana gelen birçok iş kazası meydana gelmektedir. Bu çalışmada Mesleki ve Teknik Liselerdeki güvenlik kültürüne bakış açısı ve güvenlik önlemlerinin uygulanabilirliği araştırılmıştır. Yapılan bu çalışmanın amacı; öğrencilerin güvenlik kültürü seviyesinin ölçülmesi ve arttırılması için yapılması gerekenlerin belirlenmesi, eğitimde iş kazalarının en aza indirilmesi, staj çalışmalarında öğrencilerin işe uygunluğu için Beden Kitle Endeksinin öneminin vurgulanması ve öğrencilerin göreceği İş Sağlığı ve Güvenliği dersinin içeriğinin irdelenmesidir."	: İş Sağlığı ve Güvenliği, Mesleki ve Teknik liseler, mesleki eğitim, iş güvenliği kültürü
594	Meta-Genomik Gen Analizi için Filtre Tasarımı	Bazıvirüsler hariç tüm canlılarda kalıtımın temel yapısını nükleik asitleroluşturmaktadır. Bilim insanları kalıtım üzerine çeşitli çalışmalar yapmıştır.Yapılan araştırmalar ve deneyler sonucunda bilginin depolanması, bilgiye ulaşmave bilginin analizinin rahat bir şekilde yapılmasına gerek duyulmuştur. Bununiçin biyolojinin bilgisayarlar üzerinde kullanımı 1960’lı yıllarda başlamıştır.Sonrasında bilgisayar bilimleri geliştikçe biyolojinin gelişmesi ve araştırmaalanları da artmıştır. Gelişmeler arttıkça biyolojinin büyük çaplı deneyler,makro molekül yapıları, DNA ve RNA gibi alanlarda araştırmaları daha çok olmayabaşlamıştır. Son 50 yıl boyunca, hastalıklardaki artış bilim insanlarını DNAdizilimleri üzerinde çalışma yapmaya yönlendirmiştir. 1970’lerin başlarında ilkDNA dizileri üniversite araştırmacıları tarafından bulunmuştur. Dahasonralardan Sanger ve arkadaşları geliştirdikleri dizileme yöntemi ile insangenomunu dizilemeyi başarınca Yeni Nesil Dizileme kavramı ortayaçıkmıştır. Yeni Nesil Dizileme yöntemikullanılarak çok büyük boyuttaki gen sekanslarına dizileme yapılmıştır. Ancakgen sekanlarının uzunlukları çok büyük olduğu için dizileme yapılırken hatalarile karşılaşılır. Ayrıca ideal DNA dizileme daha hızlı ve kolay çözümeulaşmalıdır. Bu çalışmada gen sekanslamadaki hataları azaltma üzerindeçalışılmıştır. Bir filtre yardımı ile büyük boyuttaki gen sekanlarını benzerlikaçısına göre birkaç kümeye ayırılmıştır. Ayrılan bu dizilerde doğru sıralamalarelde edilmeye çalışılmıştır.	DNA dizileme, Biyoinformatik, Yeni nesil dizileme, Meta-genomik gen, Sonek ağacı, Filtre
1024	METAL SANAYİİNDE ÇALIŞAN KADINLARIN ERGONOMİK RİSK ALGISI: BİR ARAŞTIRMA	Bu çalışmada, Metal sanayiinde çalışan kadınların İş Sağlığı ve Güvenliği açısından ergonomik risk algılarının değerlendirilmesi amaçlanmıştır. Bu amaçla bir ilimizde Metal sanayiinde çalışan sendikalı toplam 1918 kadın işçinin işyerindeki ergonomik risk algısı, kadercilik algısı ve güvenlik farkındalığı, 23 işyerinde yapılan bir anket çalışmasıyla ölçülmüştür. Bu anket formunda araştırmacılar tarafından oluşturulan “ergonomik risk algısı ölçeği” ile, daha önce başka çalışmalarda kullanılan, “güvenlik farkındalığı ölçeği” ve “kadercilik algısı ölçeği” kullanılmıştır. Elde edilen veriler SPSS paket programı kullanılarak ergonomik risklere yönelik algıları faktör analizi, korelasyon ve t testleri kullanılarak analiz edilmiştir. Yapılan çalışmada, kadın çalışmasına ait özellikler de göz önüne alınarak ergonomik risk faktörü olarak kadın işçilerde birinci öncelik olarak kas-iskelet sorunları ortaya çıkmıştır.	Ergonomi, Ergonomik risk algısı, Metal sanayii, İş Sağlığı ve Güvenliği, Kadın
675	Metamalzeme Yapılarıyla Fraktal Anten Parametrelerinin İyileştirilmesi	Bu çalışmada 5,47 GHz’de çalışan bir fraktal anten tasarımı yapılmış ve bu antenin yönlülüğünün, kazancının ve verimliliğinin Metamalzemeli yapılar kullanılarak iyileştirilmesi amaçlanmıştır. FIT tabanlı simülasyon programı yardımıyla dairesel şekillerden oluşmuş ve her daire arasındaki oran sabit 0,65 olan bir fraktal anten tasarlanmıştır. Her biri 38 mm x 38 mm boyutunda, 2x4 birim hücreli eşkenar dörtgen yapılardan oluşmuş olan MTM yapısı yine aynı simülasyon programında tasarlanmıştır. MTM yapıların simülasyon sonucunda elde edilen S11 ve S21 parametre değerleri kullanılarak, yapının etkin dielektrik sabiti, etkin manyetik geçirgenliği ve kırılma indisi hesaplanmış ve hesaplanan bu değerlerin negatif olduğu görülmüştür. Metamalzemesiz fraktal antenin S11 değeri 5,47 GHz’de-16,973 dB iken, 2 MTM yapısı ile bu değer -25,908 dB değerine kadar düşmüştür. Ayrıca, antenin yönlülüğü 6,65 dBi’den 9,67 dBi’ye, kazancı ise 1,19 dB’den 5,99 dB’ye yükselmiştir. Fraktal anten ve MTM’li yapının fabrikasyonları yapılmış olup, farklı sayılarda MTM yapısı anten üzerine 90 derece gelecek şekilde monte edilmiş ve ölçüm sonuçları elde edilmiştir. Ölçüm sonuçları ile simülasyon sonuçları karşılaştırılmış ve simülasyon sonuçları ile ölçüm sonuçlarının birbiri ile uyum içerisinde olduğu görülmüştür.	Metamalzeme, Fraktal anten, Minyatürleşme, Ultra geniş bant
109	Meteorolojik Akış Katsayısının Bulanık SMRGT Yöntemi ile Belirlenmesi: Murat Havzası Örneği	Taşkınlar, küresel iklim değişikliğinin söz konusu olduğu günümüzde en önemli hidrolik ve hidrolojik problemlerden biri haline gelmiştir. Aşırı kentleşme, beton yapılar ve asfalt yollar gibi geçirimsiz yüzeylerin artması taşkın debisini artıran en önemli etmenlerdir. Geçirimsiz tabakalar yüzeyin veya havzanın akış katsayısını yükseltmektedir. Bu durum yer altı suyunun kısmen kaybına neden olurken diğer taraftan dere yataklarının taşıma kapasitesinin üstünde bir akıma neden olmaktadır. Böylece taşkın hadisesi kaçınılmaz olmakla beraber bunun sonucunda ise hem can hem de mal kaybı meydana gelmektedir. Akışa geçen debinin önceden doğruya en yakın şekilde tahmin edilmesi olası can ve mal kaybını önlemek veya en azından minimum seviyeye düşürmek açısından oldukça önemlidir. Akış debisinin gerçekçi bir şekilde tahmini için ise akış katsayısının gerçekçi bir şekilde hesaplanması gerekir. Güncel literatürde akış katsayısının modellenmesi için önerilen çeşitli yaklaşımlar mevcuttur. Fakat bunların çoğu kara-kutu yöntemlere dayanmaktadır ve bu nedenle genelleştirilemezler. Dolayısıyla bu çalışmada, Murat havzasının akış katsayısının modellenmesinde, olayın fizik yönünü de dikkate alan bulanık SMRGT yöntemi tercih edilmiştir. Bilindiği üzere akış katsayısı havzanın sabit (topografya, yüzey kaplaması, zemin türü v.b) ile dinamik (meteorolojik, hidrolojik v.b.) değişkenlerini kapsamaktadır. Burada, sadece meteorolojik akış katsayısı belirlenmiş ve bunun için de sadece sıcaklık ve rüzgâr değişkenleri kullanılmıştır. Veriler Devlet Meteoroloji Bölge Müdürlüğü’nden temin edilmiştir. Elde edilen model sonuçları ölçüm verileri ile karşılaştırılmıştır. Karşılaştırmada maksimum, minimum, ortalama, standart sapma, değişim katsayısı ve çarpıklık katsayısı gibi temel istatistik büyüklükler, ortalama mutlak rölatif hata, saçılma diyagramı ve zaman serisi grafikleri kullanılmıştır. Sonuç olarak, SMRGT modelinin gerçekçi sonuçlar verdiği ve meteorolojik akış katsayısının belirlenmesinde güvenle kullanılabileceği söylenebilir.	Taşkın debisi, Akış katsayısı, Bulanık mantık, Modelleme, Bulanık SMRGT
242	Meteorolojik parametreler ile COVID-19 vakalarının yayılması arasındaki ilişkinin istatistiksel bir analizi: Türkiye ve İtalya karşılaştırması	"Bu çalışma, meteorolojik parametrelerin Türkiye ve İtalya ülkelerinde korona virüsün yayılmasına etkilerini istatistiksel olarak incelemeyi amaçlamaktadır. Veri analizi için çok faktörlü ANOVA testi bu çalışmada kullanılmıştır. Türkiye için COVID-19 aktif vakalarına ait veriler, 10 Mart 2020 (ilk vaka olayı) ile 3 Mayıs 2020 arasındaki 55 günlük ve İtalya için COVID-19 aktif vakalarına ait veriler, 25 Şubat 2020 ile 3 Mayıs 2020 arasındaki 69 günlük verileri kapsamaktadır. Bu çalışmada, meteoroloji parametreleri olarak ortalama sıcaklık (0C), nem (%), rüzgâr (mph) ve basınç (Hg) faktörleri ele alınmıştır. Meteorolojik parametre verileri, Türkiye'nin en kalabalık şehirlerindeki her bir parametreye ait verilerin ortalaması ile İtalya’nın en kalabalık iki şehrine (Roma ve Milan) ait veriler dikkate alınmıştır. Varyans analizi kullanılarak COVID-19 vakalarına ait verileri (Türkiye için R2 = 0.307; F-oranı = 5.6581 prob> .0008, 55 gözlem ve İtalya için R2= 0.437; F-ratio=3.6581 prob> .0182, 69 gözlem) en yüksek düzeyde önemli ölçüde analiz edilmiştir. Meteoroloji parametreleri arasında yer alan ortalama sıcaklık (°C) (t-oranı = 3.12; p <0.05) önemli ölçüde ve nem (%) faktörü (t-oranı =-1.186; p <0.10) şartlı olarak Türkiye’deki COVID-19 salgınını etkilediği gözlemlenmiştir. Ayrıca, İtalya için hem nem (%) (t-ratio=-1,38; p<0.0172) hem de rüzgâr (mph) (t-ratio=-2,57; p<0.0125) parametrelerinin COVID-19 salgınında önemli rol oynadığı tespit edilmiştir."	COVID-19, Anova, Sıcaklık, Nem, Rüzgâr, Basınç
826	Micromeria Fruticosa L. Druce’un Süper Kritik Karbondioksit Kullanılarak Ekstraksiyonu ve Menton, İsomenton ve Pulegon Miktarı Üzerine Ekstraksiyon Koşullarının Optimizasyonu	Taşnanesi olarak da adlandırılan Micromeria fruticosa L. Druce, tıbbi özelliklere sahip bir Akdeniz bitkisidir. Bu çalışmada, Micromeria fruticosa L. Druce’ un süper kritik CO2 ekstraksiyonunda menton, isomenton ve pulegon derişimlerine etki eden parametre değerlerini optimize etmek için yanıt yüzey yöntemi (RSM) kullanılmıştır. Bu amaçla 3-faktör ve 3-düzey Box–Behnken dizaynı uygulanarak ve sıcaklık, basınç ve zaman parametreleri bağımsız değişkenler olarak seçilmiştir. Elde edilen sonuçların değerlendirilmesi Design-Expert yazılımı kullanılarak gerçekleştirilmiştir. Yanıt ve bağımsız değişkenler arasındaki matematiksel ilişki quadratik denklem ile açıklanmıştır. Süper kritik CO2 ekstraksiyonu için deneysel sonuçlar ile tahminlenen sonuçlar arasında istatistiksel olarak anlamlı bir ilişki elde edilmiştir. Maksimum menton, isomenton ve pulegon derişimlerine ulaşmak için optimum deney koşulları 47,16 oC, 216,99 atm ve 22,45 dk olarak bulunmuştur. Micromeria fruticosa L. Druce’un temel bileşenleri açısından, süper kritik CO2 kullanılarak ekstraksiyon koşullarının optimizasyonu ile ilgili bir çalışmaya literatürde rastlanmamıştır. Bu çalışmanın ilk kez çalışılmış olması hem literatüre katkısı açısından hem de elde edilen sonuçların farmakoloji, gıda ve nutrosotik endüstrisine katkı sağlaması açısından önemli olacağı düşünülmektedir.	Süper kritik karbondioksit, Micromeria fruticosa L., Yanıt yüzey yöntemi
926	Mikrobiyal Yakıt Hücresinde Grafen Kaplı Nikel-Titanyum (NiTi) Alaşımının Anot Elektrotu Olarak Kullanılması	Bu çalışmada, grafen kaplı nikel-titanyum (NiTi) alaşımı üretilerek mikrobiyal yakıt hücresinde (MYH) anot elektrotu olarak kullanılmıştır. Çalışmada çift bölmeli bir MYH reaktörü sürekli modda işletilmiş ve elektrik üretim performansı detaylı bir şekilde araştırılmıştır. MYH reaktörünün ürettiği maksimum güç yoğunluğu 2043 mW/m2 olarak elde edilmiştir. Sistemin toplam iç direnci 437.7 W olarak ölçülmüştür. İşletme süresi sonunda anot elektrotu yüzeyinden alınan SEM görüntülerinde biyofilm yapısında genellikle yuvarlak şekilli mikroorganizmaların mevcut olduğu tespit edilmiştir. Biyofilm numunesine uygulanan PCR-DGGE analizleri elektrot yüzeyinde Shewanella oneidensis ve Pseudomonas aeruginosa gibi elektrik üretiminde etkin mikrobiyal türlerin mevcut olduğunu göstermiştir.	Mikrobiyal yakıt hücresi (MYH), Anot elektrotu, Nikel-titanyum (NiTi) alaşımı, Grafen kaplama, Güç yoğunluğu
298	MİKROBİYOLOJİ LABORATUVARLARINDA BİYOKABİNLERİN KULLANILABİLİRLİĞİNİN BİYOLOJİK RİSK ANALİZİ İLE DEĞERLENDİRİLMESİ	Kullanılabilirliği yeterli olmayan bir biyokabin altında yapılan ve biyolojik ajan riski taşıyan uygulamanın risk düzeyinin belirlenmesi önemli bir problemdir. Bu probleme cevap bulmak amacıyla bu çalışmada biyokabinlerin biyolojik risk analizi yoluyla kullanılabilirliği değerlendirilmiştir. Bu kapsamda biyoloji eğitimi veren bir fakültenin mikrobiyoloji laboratuvarındaki sınıf 1 ve sınıf 2 biyokabinlerin kullanılabilirlik testleri ve bir deney çalışması ile besiyerlerine koliform bakteri pasajı yapılmıştır. Sonrasında, test ve deney bulguları neticesinde mevcut yönetsel ve mühendislik önlemleri tanımlanmıştır. Sınıf 1 biyokabin altında yapılan uygulamanın 4x3 matris modeli ile biyolojik risk analizi yapılmıştır. Biyolojik risk analizinde, mevcut önlemler ve üretilen bakterilerin risk grubu dikkate alınarak ortaya çıkabilecek risk düzeyi tespit edilmiştir. Uygulamanın risk düzeyi ‘’orta’’ seviyede bulunmuştur. Bu sonuç biyokabinin kullanılabilirliğinin yeterli olmadığını ortaya koymuştur. Biyokabin işlevini istenilen düzeyde yerine getirememekte ve biyokabin altında uygulama yapılmasına rağmen kullanıcılar biyolojik risklere maruz kalmaktadır. Bu nedenle biyokabinlerin kullanılabilirliğini artırmak için ek önlemlerin alınması gerekmektedir. Ek önlemler kapsamında standardizasyon, bakım, temizlik, performans testleri ve sertifikasyon çalışmalar önerilmiştir.	Biyokabin, Kullanılabilirlik, Biyolojik Risk, Risk Analizi
913	Mobil Cihazlarda BIM – Sanal Gerçeklik (VR) Görselleştirme Entegrasyonu ve Uygulamaları	Günümüzdeproje tasarım safhasında ve proje yönetiminde BIM yaygın olarak kullanılmaktadır. BIMkullanımı ile birlikte görselleştirme yöntemleri de sürekli gelişmekte ve sadece3B görseller sunmaktan öteye geçerek tasarlanan mekanların sanal gerçeklik (VR)uygulaması ile deneyimlenmesi amaçlanmaktadır. Metinde BIM görselleştirme arayüzü, BIM – VR entegrasyonunda veri aktarımı, kullanılan donanımlar ve kullanıcı deneyleri yer almaktadır. Bunun yanı sıra görselleştirme için kullanılan mobiluygulamalar ve entegrasyonun iş birliği içerisindeki rolüne de değinilmektedir.	BIM, Sanal Gerçeklik (VR), Virtual Reality, Mobil Görselleştirme Uygulamaları
379	Mobile diagnosis of thyroid based on ensemble classifier	The thyroid gland plays a major role in many metabolic activities of the human body. Thyroid disease,which is quite common in humans, affects people's quality of life significantly. Early diagnosis is veryimportant for taking precautions. The mobile diagnostic system can be the solution for early diagnosisespecially in rural areas or without going to health institution. This study has been proposed to enablepeople with mobile devices to obtain quick information about the disease or to seek medical assistance inany matter without going to the hospital. Functional thyroid diagnosis system is designed using mobiledevice, Android based software application, Database (SQL) and Server (MATLAB based decisionalgorithms). With the system, functional thyroid disease can be diagnosed using an android based mobiledevice. Different classification algorithms were searched for the most accurate diagnosis and Ensemblemethod which has a high success rate for thyroid disease was used in the system. Ensemble classificationtechnique reached a success rate of 99.06% and 99.08% for the first and second data group, respectively.These success rates were calculated by using gold standard test and results were compared with theliterature. Obtained test results showed that, the proposed mobile diagnosis system could be used for thediagnosis of the functional thyroid. At the same time, this system can be developed for different diseases.	Thyroid, Mobile Diagnosis, Ensemble Classifier, SQL Server, MATLAB
824	Mobilya Sektörü Özelinde Üç Boyutlu Yazıcılarla Tasarım ve Malzeme-Biçim-Üretim Yöntemi Üzerine İlişkisel Düşünme	Teknolojik gelişmeler arasında üç boyutlu yazıcılar, gelecek için barındırdığı potansiyeller bakımından öne çıkan başlıklardan biri olmaktadır. Çalışmada, mobilya sektöründe üç boyutlu yazıcılarla tasarım ve yeni nesil teknolojilerle malzeme kullanımının yenilikçi mobilya tasarımlarına yönelik genel bir bakış sağlamak amaçlanmıştır. Çalışmanın içeriğinde, üç boyutlu yazıcıların günümüz çalışma prensipleri, mobilya sektöründe kullanılma olanakları, kullanılan malzemeler ve hammaddeler ile mobilya tasarım örnekleri açıklanmaktadır. Üç boyutlu yazıcılar, yeni nesil malzemeler, tasarımcıdan üreticiye ve kullanıcıya kadar sunduğu kolaylıklar, alternatifler ve yeniliklerle mobilya tasarım sektöründe gelecek için önemli potansiyeller taşımaktadır.	3 Boyutlu yazıcı, Mobilya tasarımı, Malzeme, Biçim, Üretim yöntemi
274	MODELE DAYALI KÜMELEME ANALİZİNDE OPTİMUM KÜMELEME İÇİN YENİ BİR YAKLAŞIM	Sonlu karma modellerde bileşen (küme) sayısının belirlenmesi önemli bir problem olup normal karma modeller, sonlu karma dağılımlarda sıklıkla kullanılmaktadır. Bu çalışmada, çok kriterli karar verme yöntemlerinden biri olan TOPSIS yöntemi ile çok değişkenli veri setinin modellenmesinde yeni bir kümeleme yöntemi önerilmiştir. Önerilen yöntemde, çok değişkenli verinin her bir değişkeni tek değişkenli normal karma dağılımlarla modellenip, bileşen sayısına göre elde edilen bilgi kriteri değerleri kullanılarak bir karar matrisi oluşturulmuştur. Karar matrisi kullanılarak TOPSIS yöntemi ile değişkenlerdeki bileşen sayısı belirlenmiştir. Bileşen bulunmayan homojen değişkenler elenerek boyut indirgenmiş olup heterojen değişkenlerdeki bileşen sayılarına göre oluşabilecek karma modeller için alternatif bileşen sayıları hesaplanmıştır. Alternatif bileşen sayıları içerisinden en uygun bileşen sayısı ve uygun karma model yine TOPSIS yöntemi ile belirlenmiştir. Böylece çok değişkenli veride boyut indirgeme ve değişken seçimi ile küme sayısı tahmini yapılmıştır. Önerilen yaklaşımın başarısı gerçek veri seti üzerinde test edilmiş olup veri setinin küme sayısı doğru olarak belirlenmiştir. Ayrıca bu yaklaşım, gözlemlerin sınıflandırma başarısını da arttırmıştır.	Bilgi Kriterleri, Değişken Bileşenlere Göre Modele Dayalı Kümeleme, Normal Karma Modeller, TOPSIS
608	Montgomery Modüler Çarpma Algoritması için Yeni Donanım Mimarileri	İnternet uygulamalarının hız kazanması ve pek çok uygulamanın internet üzerine taşınması güvenli haberleşme ve bilgi güvenliği konusunu da beraberinde getirmiştir. Verilerin Gelişen bilgi ve iletişim teknolojisi, pek çok uygulamanın internet üzerine taşınması dolayısıyla dünyanın her yerinden erişilebilir hale gelmesine olanak vermiştir. Büyük kolaylık ve avantaj sağlayan bu durum, güvenli haberleşme ve bilgi güvenliği konusunu çeşitli sorunları beraberinde getirmiştir. Bu duruma karşı verilerin şifrelenmesi çözümleri üretilmiştir. Verilerin şifrelenmesi ile güvenli haberleşmenin dört temel özelliğinin sağlanması amaçlanmıştır. Bunlar Gizlilik, Veri Bütünlüğü, Kimlik Doğrulama ve Reddedilmezlik’ tir. Şifrelenmiş verinin güvenliği şifreleme algoritmasının gücüne ve kullanılan anahtarların gizliliğine bağlıdır. Şifreleme algoritması, şifreleme ve şifre çözme işlemini gerçekleştirmek üzere kullanılan matematiksel fonksiyondur. Bir algoritma, hem yazılımla hem de donanım bileşenleri ile gerçekleştirilebilir. Birçok algoritma, şifreleme ve şifre çözme işlemini gerçekleştirmek amacıyla, düz metin dışında “anahtar” olarak bilinen bir değer de kullanır. Bu çalışmada, ilk olarak güvenlik amaçlı kullanılan şifreleme sistemlerinin temel işlemlerinden birisi olan Montgomery Modüler Çarpma algoritması anlatılmış, daha önce yapılan çalışmalarda kullanılan CSA toplayıcısı yerine alternatif olarak CIA,CLA ve CSIA toplayıcıları kullanılarak eleman sayısı, işlem hızı, gecikme süresi, toplama işlem sayısı gibi ortak performans kriterlerinin değişimi simülasyon sonuçları ile test edilmiştir. Sonuç olarak, üç giriş ve iki çıkışa sahip CSAtoplayıcısı ile yapılan işlemlerde kullanılan sum ve carry, iki giriş ve tek çıkışa sahip CIA, CLA ve CSIA toplayıcılarına uygulanamadığı için özellikle toplama işleminde çalışma hızı daha uzun sürmüştür. Ek olarak kullandığımız toplayıcılarda eleman sayısında artış görülmüştür.	CIA ve CLA Toplayıcıları, Montgomery Modüler Çarpma, Açık Anahtar Şİfreleme Sistemleri
435	Multi instrumental documentation and 3D modelling of an archaeological site: a case study in Kizilkoyun Necropolis Area	Şanlıurfa is one of the largest and oldest settlements in Mesopotamia. Such that Şanlıurfa, who saw the sovereignty of civilizations such as Ebla, Akkad, Sumerian, Babylon, Hittite, Hurri-Mitanni, Arami, Assyria, Persia, Macedonia, Rome, Byzantium, has announced in the UNESCO World Cultural Heritage List, which is 7000 years older than the Stonehenge and 7500 years older than the Egyptian pyramids. Located in the center of the city, within the Balıklı göl plateau and the historical Kızılkoyun Necropolis is one of the archaeological sites which was discovered in recent years. Kızılkoyun Necropolis with 75 tombs unearthed during the first work of continuing excavations is a candidate to become Turkey's largest Necropolis. In this study, Kızılkoyun Necropolis was first scanned with a laser scanner, and then with the unmanned aerial vehicle (UAV), photogrammetric products have been produced. The result of the evaluation is a surface model of the rock tombs in the region and some archaeological figures and structures have been transferred to the digital environment.	Kizilkoyun Necropolis, unmanned aerial vehicle, rock tombs, laser scanner, point cloud, documentation
1055	Nanotıp ve Biyomateryal Kullanımı	21. yüzyılda, büyük gelişmelerin olduğu bir bilim dalı da BiyomalzemeBilimi’ dir. Biyomateryaller, insan vücudundaki canlı dokuların işlevleriniyerine getirmek amacıyla kullanılan doğal veya kompozit malzemelerdir. Kompozitmalzemeler, belirli bir amaca yönelik olarak en az iki farklı malzemenin biraraya getirilmesiyle meydana gelen malzeme grubudur. Üç boyutlu nitelikteki bubir araya getirmede amaç, bileşenlerin hiç birinde tek başına mevcut olmayanbir özelliğin elde edilmesidir. Diğer bir deyişle, amaçlanan doğrultudabileşenlerin daha üstün özelliklere sahip bir malzeme üretilmesihedeflenmektedir. Biyomateryaller, sürekli olarak veya belli bir süre içinvücut içindeki sıvılar ile temas halindedir. Canlı vücudunun, bu malzemelerekarşı verdiği tepkiler son derece faklıdır. Biyouyumluluk, kullanım sürecindemalzemenin, vücut sistemine uygun cevap verebilme, vücutla uyuşabilir, kendiniçevreleyen dokuların normal fonksiyonlarına engel olmama ve iltihaplanmaoluşturmama yeteneği olarak tanımlanmaktadır. Son yıllarda, biyomateryal-dokuetkileşimleri üzerine önemli çalışmalar yapılmıştır. Bu çalışmalar ışığında,vücudun doğal dokularını yeniden yapılandırmaya yönelik biyouyumlu malzemeleringeliştirilmiş olduğu görülüyor. Kullanılmakta olan biyouyumluluğu yüksekbiyomateryaller, metalik biyomateryaller, biyoseramikler, polimerbiyomateryaller ve biyokompozitlerdir. Yaşamda aldığı büyük yer nedeniylebiyomateryallerin fizikokimyasal özelliklerini belirlenmesinde yeniyaklaşımların ortaya konulması ve biyouyumluluklarının tesbitinde yenimetodların geliştirilmesi, tıp alanında yeni biyomateryallerin kullanımasunulması için son derece önemlidir. Nanoteknoloji, tıbbi görüntüleme,farmakoloji, mikrobiyoloji, yara iyileşmesi, dokuların yenilenmesi, bazı kronikhastalıkların tedavisi, aşı ve genetik alanında uygulamaya girmiştir. Bualandaki çalışmalar insanlığın yönünü değiştirecek bir teknolojik anahtarvazifesi görecektir. Bu çalışmada, tıp dünyasında biyomateryal seçimindebulunacak ortopedistlere - uygulayıcılara, protez ve implant imalatçılarına,biyomateryallerin biyouyumluluk ve mekanik özellikleri hakkında bilgilerverilmektedir.	Biyomateryal, Biyosensör, Nanoküre, Nanorobot, Nanotıp
879	Navlun Oranlarının Korsan Saldırılarına Etkisi	Bu çalışmanın amacı kuru dökme ve tanker piyasalarındaki navlun seviyelerinin korsan saldırılarına etkisinin olup olmadığının tespit edilmesidir. Çalışmadaki örneklem 2008 ve 2018 dönemleri arasını kapsayan aylık dökme ve tanker navlun endekslerinden ve yıllık korsan saldırısı değerlerinden oluşmaktadır. Korsan saldırısı değişkeni analizleri daha isabetli şekilde yürütebilmek için kübik dönüşüm ile aylık veriye dönüştürülmüştür. Sonuçlar navlun oranlarının korsan saldırılarının nedeni olduğunu, navlun seviyelerindeki değişmelerin hem dökme gemilerinde hem de tanker gemilerindeki korsan saldırılarını anlamlı bir şekilde pozitif yönde etkilediğini ve dökme piyasasındaki navlun değişimlerinin korsan saldırılarını daha fazla açıkladığını göstermektedir. Bu sonuçlar, artan navlun gelirlerinin korsanları saldırmaları için daha fazla motive ettiğine işaret etmektedir.	Korsan saldırısı, Navlun oranı, Tanker taşımacılığı, kuru yük taşımacılığı
837	Neojen Adana Havzasında Orta-Geç Miyosen Sırasında Meydana Gelen Regresyona Bağlı Olarak Gelişen Çökelim ve Ortamsal Değişiklikler ile İlgili Sedimanter Kanıtlar (Güney Türkiye)	"Bu çalışmada, Adana havzasının (Güney Anadolu) Tersiyer evriminin daha iyi anlaşılmasına katkı sağlamak amacıyla Orta-Geç Miyosen çökellerinin detay sedimanter ve stratigrafik özellikleri araştırılmıştır. Bu amaçla, bölgede Orta-Geç Miyosen birimlerinin stratigrafik ilişkileri gözetilerek detay haritalama ve sedimanter log alımı ve yorumlaması yapılmıştır. Adana Havzasının sedimanter evrimi, Erken Miyosen döneminde Çukurova bölgesinde bir ön havza olarak başlamaktadır. Havzanın oluşumu, Erken Miyosen sırasında büyük ölçekli bir denizel transgresyon ile başlamaktadır. Miyosen öncesi sedimantasyon alanı, Akitaniyen-Burdigaliyen transgresyonundan sonra Miyosen sedimantasyonunun gelişimini önemli ölçüde etkileyen, komşu bir çöküntü alanına sahip büyük bir platform konumundaydı.Bu çökelme ortamı, transgresyon sonrasında Miyosen dönemindeki sedimantasyonu önemli ölçüde kontrol etmiştir. Havzadaki Miyosen çökelleri, kuzeye doğru ilerleyen bu transgresyon sonucunda gelişmiştir. Kıyıya yakın bölgelerde kuzey kaynaklı litoral-acı su ve deltayik karakterli Kaplankaya Formasyonu ve biraz daha derinde resifal Karaisalı Formasyonu depolanmıştır. Bölgeye zaman zaman ilerleyen su basmaları sonucu ortamın derinleşmesi Akitaniyen-Burdigaliyen dönemlerinde meydana gelmiş olup, Serravaliyen’e kadar devam etmiştir. Bu durum, eski sahil şeridinin havza sınırının kuzeye doğru ilerlemesine neden olmuştur. Daha güneyde eş zamanlı tektonik çökme, havzada güneye doğru ilerleyen bir derinleşmeye yol açmıştır. Sonuç olarak, havzada karasaldan derin deniz türbiditlerine kadar uzanan çok çeşitli fasiyes türleri çökelmiştir. Langiyen-Serravalliyen’deki bu geçiş sırasında, Havzanın kuzey kenar kesimleri, ilerleyen tektonik, sedimantasyon ve çökme olaylarının bir sonucu olarak normal faylanma ile deforme olmuştur. Güvenç Formasyonu; i) derin deniz sedimanları, ii) deniz kenarındaki sedimanlar ve iii) sığ deniz sedimanları olmak üzere 3 fasiyes tipine ayırtlanmış ve haritalanmıştır. Derin deniz sedimanları, Erken-Orta Serravaliyen döneminin erken evrelerinde havzanın derin kesimlerinde çökelmiştir. Orta-Geç Serravaliyen döneminde kıyı ötesi tortullar havzanın güney bölgelerinde depolanmıştır. Daha güneyde, devam eden regresyon nedeniyle, Serravaliyen’deki sığ deniz sedimentleri havzada çökelmiştir. Türkiye’nin neotektonik dönemi ile ilişkili olarak, havza içinde biriken transgresif birimler Geç Serravalliyen-Erken Tortoniyen döneminde eğim kazanmıştır. Erken Tortoniyen döneminde, güneye doğru denizin geri çekilmesine yeni tektonik düzen eşlik etti. Böylelikle, menderesli nehir ve sığ deniz (plaj) çökellerini içeren Kuzgun Formasyonu’nun Kuzgun üyesi olan Tortoniyen regresif istifleri, Güvenç Formasyonu üzerine düşük açılı uyumsuzlukla gelmektedir."	Adana havzası, Neojen çökelleri, Transgresyon, Regresyo
807	Nesne Tabanlı Sınıflandırma ile Taşkın Alanlarının Analizi	"Modern uzaktan algılama (UA) sistemleri, dünyadaki hemen hemen tüm disiplinler tarafından yaygın olarak kullanılmaktadır ve kapsamları gün geçtikçe artmaktadır. Günümüzde, uydulardan elde edilen uzaktan algılama verilerini bilgisayar teknolojisi ve görüntü işleme teknikleri ile değerlendirme imkânı; mevcut arazi kullanımının belirlenmesi ve çevresel değişimlerin geçici olarak belirlenmesi ile mümkün olmuştur. Uzaktan algılama teknikleriyle arazi örtüsü haritaları oluşturmanın temel prensibi alanın görüntülerini sınıflandırmaktır. Arazideki zamana bağlı değişimler, uydulardan elde edilen uzaktan algılama verilerinin işlenmesi ve sınıflandırılmasıyla tespit edilebilir. Deprem olaylarının, sellerin, yangınların, toprak kaymalarının ve çığların meydana geldiği alanlarda afet sırasında ve sonrasında yapılan çalışmalarda kullanılacak kaynakların doğru ve etkin kullanılması önemlidir. Afet öncesi, sırası ve sonrasında gelişmiş teknoloji sensörlerinin etkin kullanımı; afet etkisini azaltma, tespit, müdahale ve afet bölgesini yenilemek için afet yönetimi adımlarında önemli faydalar sağlar. Bu noktada uzaktan algılama verileri, özellikle zaman içinde felaket bölgelerinde meydana gelen değişiklikleri izlemek için başvurulan kaynakların başında gelmektedir. Çalışmamızda taşkın alanları, afet bölgesine ait afet öncesi ve sonrası değişimini gösteren çok bantlı uydu görüntülerinden yararlanılarak nesne tabanlı sınıflandırma yaklaşımı kullanılarak belirlenmiş ve sınıflandırılması yapılmıştır. Uydu verilerinden tespit edilen taşkın alanları CBS ortamına aktarılarak taşkın alanın afet öncesi ve sonrasına ait analizleri yapılmıştır. Sonuçlara göre değişimlerin büyüklüğü ve önemi göz önünde bulundurularak değerlendirmeler yapılmıştır."	Afet yönetimi, Değişim tespiti, Görüntü işleme, Nesne tabanlı sınıflandırma, Taşkın, Uzaktan algılama
986	Nesnelerin İnterneti (IoT) ile Akıllı Sınıf ve Öğrenci Takip Sistemi Tasarımı	"Bu makalede, süreklilik içerisindegelişen ve yenilenen teknolojinin imkânlarından yararlanarak, okul veya eğitimkurumları bünyesinde öğrenci takibini ve yoklamasını kontrol eden ayrıca AkıllıSınıf adı altında sınıfın yönetimini yetkili personellere teslim eden bir “Akıllı Sınıf ve Öğrenci Takip Sistemi” tasarlanmış vegeliştirilmiştir. Geliştirilen sistemde iki farklı projegerçekleştirilmiştir. “Akıllı Sınıf” ile eğitim kurumunda yer alan sınıflarınplatform bağımsız (mobil, bilgisayar, tablet vb.) yönetilmesi; “Öğrenci TakipSistemi” ile elektronik ortamda yoklama alınması amaçlanmaktadır. Projegeliştirilirken bilişim ve akademik alanda popülerliği ile öne çıkan“Nesnelerin İnterneti (IoT - Internet of Things)”altyapısı kullanılmıştır. Sistem içerisindehaberleşme ağı ve nesne etkileşimi olan bir yapı tasarlanmıştır. Çalışma yazılım ve donanımolmak üzere iki farklı aşamadan oluşmaktadır. Yazılım aşamasında öğrenciotomasyonu benzeri bir sistem geliştirilmiştir. Donanım aşamasında ise, RadyoFrekansı ile Tanımlama (Radio Frequency Identification, RFID) etiketi içerenöğrenci kimlik kartları ile beraber parmak izi de alınarak ders yoklamalarındae-imza uygulaması yapabilen, sınıfın kapısını açabilen ve ışıklarını kontroledebilen elektronik bir sistem oluşturulmuştur. Geliştirilen web sayfası onlineolarak çalışan bir sunucu tarafından yayınlanmıştır. Arduino’lar tüm sınıflarıkendi içerisinde organize ederek online sunucu ile ilişkisini kuran yerel birsunucu olan Raspberry Pi sistemine bağlanmıştır. Bu ilişki bulut sistemi ilefarklı bir güvenlik katmanından geçirilerek kurulmuştur. Kullanıcı şifrelerinigüvende tutmak için RSA, MD5 gibi kripto algoritmaları sistem içerisinde etkinbir şekilde kullanılmıştır. Geliştirilen proje şu anda “www.firatots.com”sayfasında online olarak hizmet vermektedir. Proje tek bir bütün olarakdeğerlendirildiğinde akıllı sınıf kavramı yani sınıf yönetimi ve projeninteknik altyapısı bir bütün hale getirildiğinde, Türkiye’de geliştirilmiş ilkproje örneğini göstermektedir"	IoT, Parmak izi, RFID, Responsive web sayfası, Web servis, Bulut teknolojisi, Arduino, Raspberry Pi
619	NİĞDE YÖRESİ KIRMATAŞ OCAKLARINDA KAYAÇLARIN FİZİKSEL VE MEKANİK ÖZELLİKLERİNİN HİDROLİK KIRICI PERFORMANSINA ETKİSİ	Bu çalışmada, Niğde ilinde faaliyet gösteren yedi farklı kırmataş ocağında delme-patlatma sonrası oluşan yığındaki iri blokların (patar) ufaltılmasında kullanılan hidrolik kırıcıların performansına kayaçların fiziksel ve mekanik özelliklerinin etkileri araştırılmıştır. Bu amaçla, yığın malzemesi parçacık boyutlarının belirlenmesi için görüntü işleme yöntemi kullanılarak boyut analizleri yapılmıştır. Daha sonra bu malzemenin içerisinde bulunan patarların hidrolik kırıcılar ile ikinci bir kırma işlemine tabi tutulması esnasında hidrolik kırıcıların net çalışma süreleri ve kırma hızları belirlenmiştir. Bu çalışma kapsamında ziyaret edilen kırmataş ocaklarında benzer özelliklere sahip hidrolik kırıcılar kullanılmaktadır. Bu doğrultuda, basit regresyon yöntemi kullanılarak kayaçların fiziksel ve mekanik özellikleri ile hidrolik kırıcı net üretim miktarları arasındaki doğrusal ilişkiler araştırılabilmiştir. Buna göre, iki değişken arasında farklı düzeylerde anlamlı doğrusal ve ters yönlü ilişkiler bulunmuştur. Ayrıca çalışmanın sonunda, bütün değişkenlerin dâhil edildiği çoklu regresyon analizi ile hidrolik kırıcının anlık üretim performansını önceden kestirecek bir model geliştirilmiştir.	Hidrolik kırıcı, Kırmataş ocağı, Fiziksel ve mekanik özellikler, Boyut küçültme, Delme-patlatma
394	Nikel-Bazlı Alaşımlarda (IN-718) Gerçek Değişken-Derinlikli Frezeleme	Metal işleme sırasında takımın hızlı aşınması artan proses maliyetine neden olur. Kanat aşınması ve krater aşınması literatürde derinlemesine incelenirken, takım değiştirme kararında önemli bir rol oynayan çentik aşınması ikinci plana itilmiştir. Çentik aşınması, özellikle aralıklı kesim sırasında kesme derinliğindeki darbe kuvvetleri nedeniyle meydana gelir. Takımı sık değiştirmemek için alternatif olarak işleme sırasında kesme derinliğinin sürekli olarak değiştirilmesi önerilmiştir. Bu çalışmada, nikel-bazlı IN-718 alaşımında kesme derinliğinin kesim boyunca değiştiği frezeleme deneyleri gerçekleştirilmiştir. Sonuçlar, işleme verimliliğinden ödün vermeden çentik aşınmasını ortadan kaldırmaya yönelik olumlu bulgular göstermektedir.	Frezeleme, Değişken-derinlikli frezeleme, Takım aşınması, Nikel-bazlı alaşımlar, Çentik aşınması
294	NOISE EXPOSURE LEVELS IN OLIVE OIL EXTRACTION PLANTS AND ITS EFFECTS ON EMPLOYEES	The aim of this study is to determine noise levels in continuous olive oil extraction plants and to evaluate their effects on worker health. The study was conducted in 17 continuous system plants. The sound pressure level (dBA) measurements were carried out at the ear levels of operators working in all units used in olive oil production. In the study, considering A weighted equivalent sound pressure levels and working durations, personal daily noise exposure levels were calculated. It was determined that the daily personal noise exposure levels in the loading units located outside the plants ranged from 65 to 85 dBA, and these values were found to be between 72 and 99 dBA in all other indoor units. As a result, it was observed that the upper daily noise exposure action value (85 dBA) was exceeded in all indoor units.	Sound pressure level, Indoor noise, Daily noise exposure, Ergonomics
270	Nonplastik Silt Üzerinde Gerçekleştirilen Sıvılaşma Deneylerinin Modellenmesi	Sıvılaşma, çevrimsel yükleme sırasında boşluksu-yu basıncında meydana gelen ani yükselmesi so-nucunda zeminin kayma dayanımında kayda de-ğer düşüşlerin ve buna bağlı olarak yüksek düzey-lerde oturmalar ve üst yapıda da hasarın meydana geldiği bir olgudur. Literatürde zeminlerin sıvıla-şabilirlikleri a) gerilme tabanlı b) deformasyon ta-banlı c) energy tabanlı d) sıvılaşma bünye modelle-rinin kullanıldığı sayısal modelleme teknikleri ve e) Arias yoğunluğu yöntemleri ile belirlenebilmekte-dir. Bu çalışmada, sıvılaşabilirliğin belirlenebilme-si için sınıflandırma (clustering) algoritmaları kul-lanılmıştır. Bu amaçla, non-plastik silt üzerinde yapılmış olan 54 tane dinamik üç eksenli basınç deneyinin sonuçları kullanılmıştır. Bu deney so-nuçları sıvılaşma sonrası oturma verilerini de kap-samaktadır. Deneyler, sıkılığı 30% ile 80% arasında 10% aralıklarla değişen ve 100 kPa altında konso-lide edilmiş non-plastik silt örnekleri üzerinde ger-çekleştirilmiştir. Analiz sonuçlarına göre, eğitmen-siz sınıflandırma algoritmaları, non-plastik silt örneklerinin sıvılaşabilirliklerinin ve sıvılaşma sonrası hacimsel birim deformasyonlarının belir-lenmesinde etkili bir teknik olarak karşımıza çık-maktadır. Buna göre, çevrimsel gerilme oranı ve çevrim sayısı parametrelerinin sıvılaşma durumu-nun belirlenmesinde uygun girdiler olduğu görül-mektedir. Öte yandan, çevrimsel gerilme oranı, çev-rim sayısı, aşırı boşluksuyu basıncı oranı, çevrim-sel eksenel birim deformasyon parametrelerinin ise sıvılaşma sonrası hacimsel birim deformasyonla-rın sınıflandırılmasında etkili parametreler olduk-ları görülmektedir. Çevrimsel gerilme oranı, çevrim sayısı, aşırı boşluksuyu basıncı oranı, sıkılık ve çevrimsel eksenel birim deformasyon parametrele-rinin kombinasyonundan oluşan ANFIS’in kulla-nımı sıvılaşma sonrası hacimsel birim deformas-yonların tahmin edilmesinde kayda değer bir rol oynarken, bu parametreler sıvılaşmaya karşı güven sayısının tahmininde zayıf kalmaktadırlar.	K ortalamaları yöntemi, Bulanık c ortalamaları yöntemi, Kendini ayarlayabilen haritalar, ANFIS (Uygulamalı ağ tabanlı bulanık çıkarım sistemi), Silt, Sıvılaşma, Dinamik üç eksenli basınç deneyi
1025	NÖROLOJİ YOĞUN BAKIM ÜNİTESİNDE ÇALIŞAN HEMŞİRELERİN MARUZ KALDIĞI FİZİKSEL ZORLANMALARIN ANALİZİ	"Yoğun Bakım Ünitesi çalışanları verdikleri hizmetler gereği biyolojik, kimyasal, fiziksel, psikososyal ve biyomekanik risklerle karşı karşıyadır. Yoğun bakım ünitesinde kolay ayarlanabilir yataklar, yardımcı kaldırma ve taşıma araçları, antropometrik ölçülerin göz önünde bulundurulması gibi ergonomik faktörlere göre düzenlenmesi kas iskelet sistemi rahatsızlıklarının önlenmesinde büyük önem taşımaktadır. Bu çalışmada, bir hastanenin Nöroloji Yoğun Bakım Ünitesi’nde çalışan hemşire ve diğer sağlık personelin hasta bakımı ve taşınması sırasında maruz kaldıkları zorlanmaların REBA yöntemiyle tespiti ele alınmıştır. Ünitede yatağın konumlandırılması, çarşaf düzenleme gibi 11 işlem tespit edilmiş, bu işlemlerin, ünitede çalışan 15 hemşire gözlemlenerek, REBA skorları tespit edilmiştir. İşlemlerin REBA skorları 2 ile 10 arasında değişkenlik göstermiştir. Bu zorlanmaları önlemek ve risk seviyelerini kabul edilebilir düzeye çekebilmek için alternatif çözüm önerileri geliştirilmiştir. En yüksek risk skoru olan kırışmış çarşaf düzenleme ve gerdirme işleminde kullanılması önerilen hasta taşıma lifti ile REBA skoru 9’dan 2’ye; hastayı yatağın başına çekme işleminde kaydırıcı çarşaf kullanımıyla REBA skoru 9’dan 3’e düşeceği tahmin edilmektedir."	Nöroloji yoğun bakım ünitesi, REBA, Hasta taşıma yöntemleri, Hemşire
158	OECD Ülkelerine ait Sağlık Ekonomilerinin Değerlendirilmesi: Çok Amaçlı İstatistiksel Optimizasyon Modeli	Sağlık sistemleri, ülke ekonomilerini etkileyen en önemli faktörlerden birdir. Bu çalışmada, OECD üyelerinin sağlık harcamalarını (SH) ve kişi başına düşen sağlık harcamalarını (kbSH) değerlendirmek için Ekonomik İşbirliği ve Kalkınma Teşkilatı (OECD) ülkelerine ait sağlık sistemlerinin altyapısı ve ekonomik yapısı tartışılmıştır. İstatistiksel optimizasyon analizi ile OECD üyelerindeki sağlık sistemlerini etkileyen faktörlerin uygulanabilir değerlerini hesaplamak için sağlık ekonomisi ile ilgili faktörleri belirlenerek, bu faktörlerin önemlilik oranlarını analiz ettik. İstatistiksel analiz aracılığıyla çok amaçlı optimizasyon modeli (MOOM) kullanılarak elde edilen uygulanabilir değerler içerisinde OECD ülkelerinin SH’si minimize edilmiş ve % 29,13 oranında iyileşme sağlanmıştır. İkinci amaç fonksiyonu ise OECD üyeleri için kbSH’yi maksimize etmek amacıyla en az kbSH değeri 5.282,37 dolar olarak tahmin edilmiştir. Sonuç olarak sosyal sağlık sistemi olmayan ülkelerde SH miktarlarının aşırı olduğu algılanmaktadır. Bu durumun temel nedeni, sağlık sektörünün o ülkelerdeki bir işletme olarak algılanmaktadır.	OECD Ülkeleri, Sağlık Harcamaları, Kişi Başına Düşen Sağlık Harcamaları, Çok Amaçlı Optimizasyon Modeli, İstatistiksel Analiz
1027	Okul Tabanlı Afet Eğitimi	Milli Eğitim Bakanlığı ile Japonya Uluslararası İşbirliği Ajansı arasında afet eğitimlerini yaygınlaştırmak ve okullarda afet zararlarını en aza indirme çalışmalarını etkili bir şekilde yürütebilmek için “Okul Tabanlı Afet Eğitimi Projesi” anlaşması imzalanmıştır. Marmara Bölgesinde bulunan 8 il (İstanbul, Bursa, Balıkesir, Çanakkale, Kocaeli, Sakarya, Tekirdağ ve Yalova) ile Düzce ve Bolu illerinden toplam 80 okul pilot okul olarak seçilmiştir. Proje başlaması ile birlikte oluşturulan üç çalışma grubundan birincisi projenin yürütülmesi ve yaygınlaştırılması, ikincisi Japonya ve Türkiye arasındaki müfredat karşılaştırması, eğitim materyallerinin değerlendirilmesi ve sınıf içi etkinlik planlarının hazırlanması, üçüncü ve son grup da okullardaki Afet ve Acil Durum Planlarının yeniden düzenlenmesi ve daha efektif olarak hayata geçirilmesi için çalışmalar yapmıştır. Proje kapsamında sırasıyla “Temel Afet Bilgileri”, “Afet Eğitimi Etkinlikleri”, “Okul Afet ve Acil Durum Yönetimi Planlama Kılavuzu”, ve “Afet Eğitiminde Öğretmen Eğitimin Değerlendirilmesi” konulu dört adet kitap hazırlanmış ve başta pilot illerdeki pilot okullar olmak üzere birçok okula dağıtılmıştır. Amacımız proje kapsamında yapılan çalışmalar ve faaliyetler, hazırlanmış olan kitaplar ve elde edilen sonuçlar hakkında bilgiler vermek ve bu yönde yapılacak çalışmalara katkı sağlamaktır.	Okul, Afet, Eğitim, Acil Durum, Plan
160	OLİVİNİN REFRAKTER HAMMADDESİ OLARAK KULLANIMI İÇİN DEMİR İÇERİĞİNİN MANYETİK AYIRMA İLE AZALTILMASI	Bu çalışmada, kromit zenginleştirilmesinde nihai artık olarak elde edilen bir olivin numunesindeki demir içeriğinin manyetik ayırma yöntemleri ile azaltılabilme potansiyeli incelenmiştir. Bu kapsamda, öncelikle numune +212, -212+150 ve -150 µm olarak üç fraksiyona ayrılmıştır. Sonrasında iri boyutlara kuru, ince boyuta ise yaş manyetik ayırma uygulanmıştır. Sonuçlar manyetik olmayan fraksiyonun ağırlık yüzdesi, Fe2O3 içeriği ve demir giderimi (%) gibi parametreler kullanılarak değerlendirilmiştir. Ayrıca manyetik olmayan fraksiyonlardaki mineralojik fazların miktarlarındaki değişimler XRD analizleri ile belirlenmiştir. +212 ve -212+150 µm için optimum değerlere sırasıyla 0,50-0,75 ve 1,0-2,0 A akım şiddeti aralıklarında ulaşılabileceği tespit edilmiştir. Her ne kadar karşılaştırılabilir olmasa da, -150 µm için efektif ayırmanın 2,0-3,0 A aralığında sağlandığı görülmüştür. Küçülen tane boyutu ile azalan demir içerikleri elde edilen bu sonuçları doğrular niteliktedir. XRD desenlerindeki demir içeriği yüksek fazların pik şiddetlerindeki azalışların da yine manyetik ayırma sonuçları ile uyumlu olduğu tespit edilmiştir. Genel sonuçlar, olivince zengin numunedeki demir içeriğinin manyetik ayırma ile refrakter hammaddesi için gerekli sınır değerlere çekilebileceğini göstermiştir.	Olivin, demir içeriği, manyetik ayırma, kromit zenginleştirme artığı
784	Opak Çömlek Sırına Bazalt İlavesinin Araştırılması	Bazalt yeryüzünde en yaygın bulunan kayaçlardan birisidir. Bu çalışmada, çömlek sırlarına bazalt ilavesi yapılmıştır. Opak sırları üretmek için Tatlarin-Nevşehir (Türkiye) yöresinin bazaltı kullanılmıştır. Sırlar, farklı miktarlarda bazalt ilavesiyle ile hazırlanmıştır. 1000 °C’de pişirim sonrasında en koyu renk, ağırlıkça %60 ilaveli opak sırda ölçülmüştür. Faz gelişimini belirlemek için X-ışını difraksiyonu (XRD) ve sırların mikroyapısal karakterizasyonu için taramalı elektron mikroskobu (SEM) kullanılmıştır. Renklendirme amacıyla opak sıra ilave edilen bazalt, ithal edilen zirkon hammaddesi kullanılarak hazırlanan opak sır miktarının da toplam sır bileşimde azalmasını sağlamıştır.	Bazalt, çömlek, opak sır
557	Openair® Plazma Sisteminin Polyester İçerikli Çözgülü Örme Kumaşlara Etkisinin İncelenmesi	Plazma, tekniği düşük enerji, su, kimyasal madde tüketimi sağlayabilmesi gibi avantajlarla konvansiyonel yaş işlemlere göre daha çevre dostu bir uygulamadır. Daha önce yapılmış çalışmalarda termal olmayan farklı plazma sistemleri tekstil yüzeylerine uygulanmış ve bazı uygulamalarda malzemenin boya alımında artış olduğu tespit edilmiştir. Bu çalışmada daha önce tekstil yüzeylerinin boyanabilirliğine etkisi denenmemiş bir teknik olan Openair® plazma sistemi üzerinde çalışılmıştır. %100 polyester içerikli çözgülü örme kumaşlara Openair® plazma sistemiyle 3 farklı sürede işlem uygulanmıştır. Ardından işlem görmemiş referans numune ve işlem görmüş numuneler dispers ve pigment boyarmaddelerle eşit boyama şartlarında renklendirilmiştir. Numunelere SEM ve FT/IR analizleri, spektrofotometre ile renk ölçümleri gerçekleştirilmiştir.	Çözgülü örme kumaş, Sürdürülebilir bitim işlemi, Plazma tekniği, Openair® plazma, Boyanabilirlik
580	Optimum taşıt sayısının belirlenmesinde yapay sinir ağları ile çok değişkenli regresyon tekniklerinin karşılaştırılması	"Toplu taşıma faaliyetinde bulunan işleticilerin, verimli vesürdürülebilir bir yapıda olması için toplu taşıma taşıt sayısının optimumdüzeyde olması gerekmektedir. Bu çalışmada, yapay zeka tekniklerinden olanyapay sinir ağları kullanılarak toplu taşımacılık güzergahlarında kullanılacakoptimum taşıt sayısı tahmin edilmektedir. Bu amaçla 6 adet bağımsız değişkenkullanılmaktadır. Bu bağımsız değişkenler; mevcut taşıt sayısı, tur sayısı, hatuzunluğu, taşıtların günlük yaptığı toplam kilometre, günlük taşınan yolcusayısı ve kilometre başına yolcu sayısıdır. Bağımlı değişkenimiz, optimizasyonsonrası taşıt sayısı olmak üzere bir tanedir. 16 ayrı hattan alınan verilerle,bu değişkenlerden oluşan veri seti meydana getirilmektedir. Levenberg-Marquardt eğitim algoritması, tek bir gizli katmana ve tansigtransfer fonksiyonuna sahip on nörona uygulanmaktadır. Bu model en iyisonuçları vermektedir. Bu sonuçlara göre, en iyi yapay sinir ağları modelininkorelasyonu 0,92, yüzde hataların ortalaması %27,25 ve hataların karelerininortalaması 25,91 değerlerine sahip olmaktadır. Yapay sinir ağları modelininistatistiksel metotlarla karşılaştırılması amacıyla çok değişkenli lineerregresyon modelleri oluşturulmaktadır. Bu amaçla lineer ve purequadraticregresyon çeşitleri kullanılmaktadır. Çok değişkenli lineer regresyonyöntemlerinin modellerinde, aynı bağımlı ve bağımsız değişkenler yeralmaktadır. Regresyon analizleri sonucunda lineer regresyon modelininkorelasyonu 0,97, yüzde hataların ortalaması % 24,45 ve hataların karelerininortalaması 4,14 çıkmaktadır. Purequadratic regresyon modelinde ise korelasyon0,99, yüzde hataların ortalaması %7,32 ve hataların kareleri ortalaması değeri0,08 olarak hesaplanmaktadır. Purequadratic regresyon yöntemi kullanılarakoluşturulan model yapay sinir ağları ve çok değişkenli lineer regresyonmodeline göre daha iyi sonuç vermektedir."	Toplu taşıma, Optimum taşıt sayısı, Yapay sinir ağları, Regresyon analizi
81	ORMANDA YÜKSEKTE ÇALIŞMA: “TIRMANICI/BUDAYICI” ORMAN ÇALIŞANLARININ GÜVENLİK PERFORMANSININ GELİŞTİRİLMESİNE YÖNELİK ÖNLEMLER	Ormancılıkta ağaca tırmanma farklı amaçlar için gerçekleştirilen bir iştir. Dalları budama, bağlantı oluşturma, ağacı iki veya daha çok parçada kesme, tohum ya da odun dışı orman ürünlerini toplama vb. nedenlerle yapılan ağaca tırmanma çok tehlikeli işlerden birisidir. Araştırmada ele alınan kişiler, çocuk yaştan itibaren “alaylı” olarak ifade edilen bir şekilde yetişmiş ve deneyim kazanmış orman köylüleridir. Bu çalışanların eğitim, güvenlik ve teknik donanım bakımından kabul edilemez eksiklikleri bulunmaktadır. Çalışmanın amacı, yüksek fiziksel güç gerektiren “tırmanıcı/budayıcı” orman çalışanlarını organizasyon, ergonomik iş donanımı, kişisel koruyucular ve güvenli çalışma teknikleri konusunda geliştirmektir. Arazi çalışmaları ve ofis ortamında görüntüler incelenerek çalışanların da ortak edildiği bir risk değerlendirme çalışması yapılmıştır. Matris yöntemiyle yapılan bu risk değerlendirme çalışmasında motorlu testere zinciriyle temas, gürültü, titreşim, fırlayan ve düşen objeler, yüksekte çalışma, kaygan gövde/dal, basılan dalların kırılması, halatın kesilmesi/ kopması, taşınan testerenin düşmesi, halat bağlantılarının kopması gibi tehlikeler tespit edilmiştir. Yüksekten düşerek ölüm, kırıklar, kesikler, baş travmaları ve işitme kaybı gibi birçok yüksek risk düzeyine yol açan tehlikelerin kontrolüne yönelik önlemler belirlenmiştir. İstanbul Üniversitesi Cerrahpaşa uygulama ormanında ve Kastamonu-Tosya ormanlarında organizasyonel ve operasyonel anlamda bazı davranış değişiklikleri konusunda da çalışanlar eğitilmiştir. Sonuç olarak düşme, kesilme ve kayma risklerini ortadan kaldıran uygulama pratiği sağlanmış ve bunun yanında günlük çalışma verimi %20 artırılmıştır.	Ağaca tırmanma, Budama, İş güvenliği, Kişisel koruyucu donanım, Ergonomi
601	Orta Karadeniz ve Doğu Karadeniz Bölgesinde kuraklık indisleri üzerine trend analizi uygulanması	Bu çalışmada Orta Karadeniz ve Doğu Karadeniz Bölgesinde elde edilen kuraklık indisleri üzerine trend analizi yapılmıştır. Trend analizi için ilk önce sıcaklık ve yağış verileri kullanılarak standart yağış indisi ve De Martonne indisi elde edilmiştir. Gözlenmiş yağışlar üzerine Mann-Kendall testi uygulanmıştır. Daha sonra Mann-Kendall testi kuraklık indisleri üzerine uygulanmıştır. Çalışmada kullanılan veriler 1960 ve 2015 yılları arasında verilere sahip 12 istasyona aittir. Trend analizine göre yıllık toplam yağışlarda tüm istasyonlar artan eğilim göstermiştir. Aylık yağışlarda Mart, Eylül ve Ekim aylarında önemli artış trendleri elde edilmiştir. Standart yağış indisi için Nemlilik sınıflarında genel olarak artış eğilimi vardır. Bunun yanında, yıllık DeMartonne indisinde bazı önemli artan trendler belirlenmiştir.	Orta ve Doğu Karadeniz, Standart yağış indisi, De-Martonne indisi, Trend analizi
630	Ortak Kısıtlı Rota Kapsama Problemlerinin Çözümü İçin Melez Genetik Algoritma Yaklaşımı	"Ortak Kısıtlı Rota Kapsama Problemleri (OKRKP’ler) tam kamyon yükü hizmeti satın alma işbirliği ağlarında ortaya çıkan NP-Zor ayrıt rotalama problemleridirler. Bu problemlerde amaç, işbirliği yapan birden fazla gönderici firmanın tam kamyon yükü gönderi rotalarını, birden fazla gönderici firmadan gönderi rotası ve boş kamyon hareketleri içerebilecek ve göndericilerin çevrim paylaşmak istediği azami ortak sayılarını aşmadan kapsayan en kısa toplam uzunluklu yönlü çevrimler kümesini bulmaktır. Bu makale, OKRKP’lerin çözümü için geliştirilen; genetik algoritma, yerel arama ve geniş komşuluk arama yaklaşımlarının birleşiminden oluşan bir melez genetik algoritma (MGA) yaklaşımını sunmaktadır. Bu yaklaşım, NP-Zor RKP’lerin çözümü için önerilen ilk meta-sezgisel çözüm yaklaşımıdır. Önerilen MGA, daha önce literatürdeki çalışmalarda kullanılan problem örnekleri üzerinde denenmiştir. Deneylerde kullanılan büyük ölçekli problem örneklerinin önemli bir kısmında bilinen en iyi çözümlerden daha iyi çözümler elde edilmiştir."	rota kapsama problemi, ayrıt rotalama, melez genetik algoritma
518	Osmanlı Döneminde Taş Kömürü Madenciliğinin Başlaması	Bu çalışmada Osmanlı İmparatorluğunun Zonguldak'ta taş kömürü madenciligine başlama tarihçesine kısaca değinilmiştir. Osmanlı kömürün teknolojik ve ekonomik açıdan Dünya'da önem kazanmış olduğu 19. yüzyılda madenlerini verimli işletme konusunda geç kalmıştır. Bu geç kalış sanayileşme yarışında Osmanlı İmparatorlugunu geride bırakan önemli nedenlerden olmuştur. Kömürün çağın gerektirdigi yöntemler ve yüksek kapasite ile üretilmeye başlaması yabancı şirketlere verilen imtiyazlar neticesinde sağlanmıştır. Modern madencilik yatırımları için bütçe ve teknik personel eksikliği sebebi ile, devrin gelişmiş ülkelerindekiler ile yarışabilecek Osmanlı şirketleri kurulamamıştır.	Osmanlı madencilik tarihi, kömürün bulunuşu, Zonguldak taş kömürü
33	Osmanlı Su Mimarisi ve 19. Yüzyılda Osmanlı Su Yapıları	Mimar Sinan Güzel Sanatlar Üniversitesi Meslek Yüksekokulu Mimari Restorasyon Programı Araştırma Görevlisi	mimarlık, 19. yüzyıl, osmanlı mimarisi, su yapıları
1013	Osteokondral Doku Mühendisliği,	Ortopedik cerrahide, osteokondral hasarların tedavisi hala tam olarak gerçekleştirilememektedir. Osteokondral hasarlar, aynı anda hem eklem kıkırdağı hem de subkondral kemikte hasarın görüldüğü durumları ifade etmektedir. Bu hasarların tedavisi için kıkırdak, kemik ve kıkırdak-kemik ara yüzeyinin fiziksel ve kimyasal özelliklerini göz önünde bulunduracak yaklaşımlara ihtiyaç duyulmaktadır. Osteokondral hasarların tedavisi için birçok cerrahi yöntemi geliştirilmiş olsa da bu yöntemler geçici bir iyileşme sağlar. Bu nedenle tedavi edici alternatif yöntemler üzerinde yoğun bir şekilde çalışılmaktadır. Bu noktada, osteokondral doku mühendisliği, biyomalzeme, hücreler ve çeşitli biyoaktif moleküllerin kullanımıyla, osteokondral hasarların tedavisi için ön plana çıkmaktadır. Bu derlemede, osteokondral doku mühendisliğinin temelleri, osteokondral dokunun yapısı, osteokondral hasarların tedavisinde kullanılan cerrahi yöntemler, bu alanda kullanılan biyomalzemeler ve tek/çok fazlı doku iskelesi tasarımları ve kullanımları, kullanılan büyüme faktörleri ve hücreler örnekleriyle anlatılmıştır.	Osteokondral doku mühendisliği, çok fazlı doku iskelesi, büyüme faktörü, kondrosit, kök hücre
402	Otomobil Radyatöründe Su Bazlı Grafen Nanoakışkan Kullanımının Isıl Verimliliğe Etkisinin Deneysel Olarak İncelenmesi	Bu çalışmada, bir Renault Clio marka otomobil radyatöründe soğutma akışkanı olarak grafen su bazlı nanoakışkan kullanılmış ve motor soğutma performansı deneysel olarak incelenmiştir. Deneylerde ısı transfer hızındaki artış ve basınç düşüşündeki artış değerleri irdelenmiştir. Deney düzeneği motor soğutma sistemine benzer şekilde tasarlanmıştır. Dört tip çalışma sıvısı kullanılmıştır. Bunlar saf su ve (0.01-0.02-0.03) grafen nanoparçacık konsantrasyonuna sahip nanoakışkanlardır. Deneyde hacimsel debi 4 ile 16 l/dk arasında 6 farklı debide gerçekleştirilmiştir. Otomobil radyatörüne giriş sıcaklığı 70°C olarak sabit tutulmuştur. Deneyler laminer akışta gerçekleştirilmiştir. Reynolds sayısı 224 ile 1482 arasındadır. Yapılan deney sonucunda %0.02 hacimsel nanoparçacık konsantrasyonuna sahip nanokışkan kullanmanın ısı transfer hızında %47 artış sağladığı görülmüştür. Toplam ısı transfer katsayısında % 52 ve Nusselt sayısında % 34 maksimum bir artış elde edilmiştir. Basınç düşüşündeki artış %49 olarak tespit edilmiştir. Nanopartiküllerin konsantrasyonunu artırarak ısıl performansların arttığı gözlemlenmiş ancak nanopartiküllerin konsantrasyonunun %0.02’nin üzerine çıkartıldığında motor soğutma performansının düşmeye başladığı izlenmiştir. Çalışma sonucunda en iyi ısı transfer değerlerine %0.02 grafen bazlı su konsantrasyonu kullanıldığında ulaşılmıştır.	Grafen, Nanoakışkan, ısı transferini geliştirme, araç radyatörü
401	Otonom Araçların Özellikleri, Mevcut Durumu ve Gelecekteki Yerinin Ulaştırma ve Trafik Üzerine Etkisi Bağlamında İncelenmesi	Otonom araçlar geleceğin ulaştırma ve kentleşmesini şekillendirecektir. Ve gelecekteki ulaştırmada temel taşlardan birisi olacaktır. Bu bağlamda mevcut ulaştırma ve trafik sistemine penetrasyonu on yıllar alacak olup söz konusu ulaştırma türü ile mevcut otomobillerden (konvansiyonel araç) oluşan bir karma trafikten bahsedilecektir. Buna göre trafik akımı, trafik akım hızı, trafik güvenliği, trafik düzen ve sürekliliği, şerit disiplini, takip mesafesi, konfor gibi hususlar penetrasyon düzeylerine göre sürekli bir değişim gösterecektir. Bunun bir düzen ve istikrarı yakalaması uzun yıllar alacak bir süreçtir. Otonom araçların trafik düzeni, trafik akım hızı, verimi, otopark yer tasarrufu, trafik güvenliği ve seyahat kilometreleri gibi konuları geliştirmesi beklenen bir durumdur. Ancak söz konusu heterojen akım dâhilindeki orta vadede bütün bu özelliklerin, karma trafiğin getirileri ve uygulama tecrübeleri bağlamında büyük değişiklikler göstermesi beklenebilmektedir. Bunun iyi yönetimi için şimdiden safhalarına göre iyi kavranması, analizi ve yorumu gerekecektir. Bu çalışmada öncelikle otonom araçların temel özellikleri ele alınmaktadır. Ardından mevcut durumu değerlendirilmekte ve otonom araç seviyelerinden bahsedilmektedir. Bu çerçevede de kullanıcı nezdinde kabulü irdelenmekte ve bu bağlamda sonuç ve öneriler paylaşılmaktadır.	Otonom araçlar, otonom sürüş, penetrasyon, karma trafik, teknolojik ilerleme
490	OTURMA POZİSYONUNDA ÇALIŞANLARIN TÜM VÜCUT TİTREŞİMİ MARUZİYETLERİNİN BELİRLENMESİNDE KULLANILAN ISO2631-1, ISO2631-5, BS6841 ve AVRUPA BİRLİĞİ DİREKTİFİ (EU) 2002/44/EC’ nin KARŞILAŞTIRILMASI	"Titreşim kaynaklı makineler endüstrinin neredeyse tüm çalışma kollarında kullanılmaktadır. Bu makineleri kullanan çalışanlar titreşim sonucunda el ve kol titreşimi ve tüm vücudu titreşiminin olumsuz etkisi altında kalarak sağlıksal maruziyetler yaşamaktadırlar. Titreşim, çalışanları; fiziksel ve psikolojik yönlerden etkileyebilmekte, meslek hastalıklarının oluşmasına neden olabilmekte, çalışma performanslarını etkileyerek iş sağlığını ve güvenliğini tehlikeye sokabilmektedir. Titreşimli araç kullananlarda görülen el-parmak ve dirsek rahatsızlıkları ile titreşimli zeminde çalışanlardaki bel ve sırt sorunları, gibi pek çok titreşim kaynaklı rahatsızlık İSGİP tarafından hazırlanan Meslek Hastalıkları ve İş ile ilgili Hastalıklar Tanı Rehberinde tanımlanarak sonuçları değerlendirilmektedir. İnsan vücudunun titreşime maruziyetinin ölçümü ve değerlendirilmesi için en iyi bilinen standartlar BS 6841 (1987) ve ISO 2631-1’dir (1997). AB Fiziksel Ajanlar (Titreşim) Direktifinde ISO 2631’e atıfta bulunulduğundan, BS 6841'in yerine tercih edilmektedir. ISO 2631-1 ve ISO 2631-5 uluslararası standartları, tüm vücut titreşimini incelemekte ve ergonomi, konfor ile sağlık açısından titreşimin önemini ortaya koymayı amaçlamaktadır. Bu çalışmada ülkemizde ve dünyada titreşimin insan vücuduna etkisini değerlendirmede kullanılan ulusal ve uluslararası bu standartlar karşılaştırılmıştır."	Tüm vücut titreşimi, AB direktifi 2002/44/EC, ISO 2631-1, ISO 2631-5, VDV(8), A(8)
440	Ozon Konsantrasyonu Tahmininde Çeşitli Regresyon Modelleri ve Özniteliklerin Performans Değerlendirmesi	Ozondan kaynaklanan hava kirliliği insan sağlığını tehdit eden bir problemdir. Bu nedenle, O3 konsantrasyonunun tahmini önemlidir. Bu çalışmada, Türkiye’nin Adana ili için O3 konsantrasyon seviyesi, destek vektör regresyonu (DVR), çok katmanlı algılayıcı (ÇKA), gradyan artırılmış karar ağaçları (GAKA), K en yakın komşu (KEK) ve elastik net makinesi öğrenme yöntemleri kullanılarak tahmin edilmiştir. Bu tahmin için kullanılan parametreler, partiküler madde (PM10), sülfür dioksit (SO2), azot dioksit (NO2), azot oksitler (NOx), azot monoksit (NO) gibi kirleticilerin konsantrasyonları ve ayrıca hava sıcaklığı, rüzgâr hızı, bağıl nem, hava basıncı, rüzgâr yönü gibi meteorolojik parametrelerin saatlik ölçümleridir. Ek olarak saat, gün ve sezon bilgileri de parametre olarak kullanılmaktadır. DVR yöntemi ile elde edilen R2 değeri 0,9697 olup diğer yöntemlerle elde edilen değerlerden yüksektir. Ayrıca öznitelik seçimi için geriye doğru eleme yöntemi uygulanmıştır ve sonuçlara göre bir sonraki saatin O3 konsantrasyonunu tahmin etmek için şimdiki O3 konsantrasyon seviyesinin en önemli öznitelik olduğu görülmüştür.	Hava kalitesi, Ozon konsantrasyonu, Makine öğrenmesi, Regresyon
1007	ÖN ZENGİNLEŞTİRME SONRASINDA OKSALİK ASİT KULLANIMI İLE CAM KUMU TESİSİ YAN ÜRÜNÜNDEN DÜŞÜK DEMİR İÇERİKLİ MİKRONİZE KUVARS ÜRETİMİ	"Cam kumu zenginleştirme tesislerinden elde edilen -100 ?m boyutundaki yan ürününbileşimindeki safsızlıkların uzaklaştırılması ile yüksek katma değerli mikronize kuvars üretimimümkün olabilmektedir. Bu çalışmada, böyle bir üründen yüksek kaliteli silika konsantresiüretilmesi amaçlanmıştır. Bu amaçla uygulanan kil uzaklaştırma işlemi ile düşük alümina içerikliön konsantre %0,12 Fe2O3 demir içeriği ile elde edilmiştir. Elde edilen bu ön konsantre üzerindegerçekleştirilen oksalik asit ile çözündürme deneyleri sonucunda; %99,16 SiO2; %0,04 Fe2O3;%0,53 Al2O3 kimyasal içeriğine sahip bir silika konsantresi üretilmiştir. Ayrıca, demirin oksalikasit ortamında çözündürülmesinde sıcaklık-süre ilişkisi temel alınarak yapılan kinetik çalışma iledemir çözünmesinin kimyasal kontrollü bir reaksiyonla gerçekleştiği belirlenmiştir."	Cam kumu, yan ürün, oksalik asit, çözündürme, çözündürme kinetiği, demir uzaklaştırma
455	Öngerilmeli T Kesitli Köprü Kirişlerinin Seçimi ve Doğrusal Programlama ile Optimizasyonu	Bu makale kapsamında, Elazığ-Diyarbakır Devlet Yolu işi dahilinde bulunan 38 m açıklıklı Maden Viyadüğü tasarımı emniyet ve ekonomik açıdan değerlendirilmiş, öngerilmeli kiriş boyut optimizasyonu yapılmıştır. Bu doğrultuda Maden Viyadüğü’nün tüm hesap parametreleri, Ulaştırma Bakanlığı Karayolları 8. Bölge Müdürlüğü tarafından yapılan hesap raporundan alınmıştır. Viyadükte kullanılmış olan öngerilmeli kirişler yerine optimum bir yapı elemanı kullanmak için AASHTO 8.1’den (American Association of State Highway and Transportation) altı farklı tip T kesitli kiriş alınmış ve bu kirişler arasındaki en emniyetli kiriş optimize edilmiştir. Kiriş seçimi için özel bir algoritma geliştirilmiş ve kiriş optimizasyonu yapılırken “doğrusal programlama” yöntemi kullanılmıştır. Bu yöntemde gerilme, boyut ve maliyet kısıtlayıcıları kullanılmıştır. Elde edilen veriler hesap raporundaki sonuçlarla karşılaştırılmış ve AASHTO 8.1’den seçilen kiriş tipinin, mevcut yapıda kullanılan kiriş tipinden daha ekonomik ve emniyetli olduğu sonucuna varılmıştır. Çalışma, bu kapsamdaki tasarımlarda optimizasyon tekniğinin pratik olarak kullanılmasının güvenlik ve ekonomik açıdan gerekliliğini açıklamaktadır.	AASHTO, doğrusal programlama, MS Solver, optimizasyon, öngerilmeli kiriş, visual basic
975	Önüretimli ve Öngerilmeli Beton Traverslerde Gözlenen Zamana Bağlı Kısalmalarının Değerlendirilmesi	Öngerilmeli betontraverslerin uzunlukları zaman içerisinde birkaç milimetre düzeyinde kısalmaktadır.Bu kısalmanın üç gerekçesi, traversin öngerme kuvvetleri altında elastik olarakkısalması, travers betonun zaman içerisinde sünmesi ve büzülmesidir. Traversuzunluğunda meydana gelen bu kısalma, bağıl nem oranının %50’nin altında olduğukurak bölgelerde ve yüksek öngerme kuvvet değerleri altında 2 mm’yi aşabilecekolup, traversin özellikle ekartman genişliği ve omuz genişliği için istenenölçülerin payhadleri dışına taşmasına neden olabilmektedir. Bu kısalma değeri,traversin üretiminde kullanılan betonun basınç dayanımına, beton içerisindekullanılan agreganın türüne, traverse uygulanan öngerme kuvvet değerine,traversin kalıptan alınmasından önce betona uygulanan sıcaklık ve nemdeğerlerine ve traversin üretildiği bölgenin ve kullanılacağı bölgenin nem vesıcaklık değerlerine bağlıdır. Sunulacak çalışmada, örnek olarak seçilen B70türü bir traversin, seçilen bir öngerme kuvveti altında farklı bağıl nem değerlerialtında zamana bağlı kısalma değerlerinin TS EN 1992-1-1 yönetmeliğine görehesaplama sonuçları tanıtılacaktır.	Beton, sünme, büzülme, önüretimli beton, öngerilmeli beton, önçekme, ardçekme, elastik kısalma, beton travers, ekartman, omuz genişliği, payhaddi
1066	ÖRGÜTSEL KÜLTÜR ve PERFORMANSA ETKİSİ: KAMU ve ÖZEL SEKTÖR ÜNİVERSİTELERİ ARASINDA KARŞILATIRMALI BİR ÇALIŞMA	Kültür, yüksek öğretim kurumlarındaki etkili ve verimli yönetim uygulamalarının en onemli parçalarından bir tanesidir ve gelişim ve başarı ile de çok yakından bağlantılıdır. Bu araştırma, Peşaver’de bulunan kamu ve özel sektör üniversitelerinin örgütsel performanslarında örgüt kültürünün önemini incelemekte ve aynı zamanda kamu ve özel üniversitelerdeki etkilerin karşılaştırmasını sunmaktadır. Artifaktlar, inançlar ve temel kabullerin altında yatan değerler olmak üzere kültürün üç temel seviyesinin örgüt performansını nasıl etkilediği ölçülmüş ve tartışılmıştır. Örgütsel performans (bağımlı değişken) ile örgütsel kültür (bağımsız değişken) arasındaki ilişkiyi incelemek için Schein’ın örgüt kültürü modeli (Schein, 2004)ve kar amaçsız örgütler için Dengeli Skorkart (Kaplan, 2001) kullanılmıştır. Çalışmanın sonuçları örgüt kültürünün örgütsel performans üzerinde güçlü olumlu bir etkiye sahip olduğunu göstermiştir. Ayrıca, kamu üniversitelerinde “artifaktlar” özel üniversitelerde olduğundan daha fazla, diğer yandan “inançlar ve değerler” ise özel üniversitelerde daha etkili bulunmuştur.	Örgüt Kültürü, Örgüt Performansı, Artifaktlar, İnançlar ve Değerler, Temel Kabuller
1065	ÖRGÜTSEL ÖZDEŞLEŞMENİN ÖRGÜTSEL SİNİZM VE ÖRGÜTSEL MUHALEFET İLE İLİŞKİSİ: GÖRGÜL BİR ARAŞTIRMA	"Örgütsel özdeşleşme, çalışanın örgütüne karşı hissettiği aidiyet duygusunun bir ifadesidir. Çalışanların örgütsel özdeşleşme düzeylerinin yüksek olması birçok olumlu tutum ve davranışlar üzerinde etkili olurken düşük olması ise istenmeyen davranışların gelişmesine sebep olmaktadır. Örgütsel sinizm ve örgütsel muhalefet bu tutum ve davranışlar içerisinde yer almaktadır. Bu çalışma örgütsel özdeşleşmenin diğer olumsuz davranış değişkenler ile ilişkisini ölçmeyi amaçlamaktadır. Çalışmanın örneklemi, Ankara’da bulunan bir kurumda memur kadrosu ile çalışan 161 kişiden meydana gelmektedir. Ölçme teknikleri olarak daha önce başka türkçe çalışmalarda kullanılmış olan ölçekler kullanılmıştır. Araştırmada veriler yüz yüze anket tekniği ile toplanmış ve bu veriler SPSS 22 programına girilmiştir. Veriler; ortalama, standart sapma, korelasyon vb. istatistiki teknikler ile çözümlenmiştir. Analiz sonucunda ise örgütsel özdeşleşme ile hem örgütsel sinizm hem örgütsel muhalefet ile arasında ortalama derecede ve negatif taraflı korelasyon bulunmuştur."	Özdeşleşme, Örgütsel Özdeşleşme, Sinizm, Örgütsel Sinizm, Örgütsel Muhalafet
236	Örme Kumaşların Patlama Mukavemeti Üzerine Düğümleme Metotlarının Analizi	Çalışma iki bölüm halinde gerçekleştirildi. Bir önceki bölümde, Ne 20, Ne 30 ve Ne 40 farklı iplik numaralarında pamuk, viskon, polyester, modal ve akrilik elyaf içeren saf ve karışım ring iplikleri kullanılarak havalı splays, ıslak splays ve mekanik (twin) splays gibi splays (düğüm) yöntemlerine göre elyaf cinsi ve iplik numarası açısından optimum splays yöntemini ortaya çıkarmak için splayslı iplik performansları incelendi. Çalışma, mekanik (twin) splays metodunun pamuk lifi ve akrilik elyaf için en iyisi, rejenere selülozik lifler için en kötüsü olduğunu ortaya koydu. Tüm splays metotları poliester elyaf için kullanılabilir ve en iyi splays metodu ince iplikler için hava splays iken aksine kaba iplikler için mekanik (twin) splays idi. Çalışmanın ikinci bölümü olan bu çalışma, örme kumaşların splays metotları bazında patlama mukavemeti özelliklerini belirlemeyi amaçlamaktadır. Bunun için önceki çalışmada farklı düğümleyicilerle splays yapılarak elde edilen iplikler örülmüş, ardından kumaş numunelerine yapısal özellikler ve patlama mukavemeti testleri uygulanmıştır. Çalışmanın sonuçları, beklenmedik bir şekilde, splays metotlarının iplik mukavemetini açıkça etkilediğini gösteren önceki çalışmanın sonuçlarına rağmen, splays metotlarının örme kumaşların patlama mukavemetine etkisi olmadığını göstermektedir. Ancak elyaf türleri beklendiği gibi patlama mukavemeti üzerinde etkilidir. Ayrıca, sabit örgü parametreleri nedeniyle kumaş yapısal özelliklerinin patlama mukavemetine etkisi yoktur.	Patlama mukavemeti, Splayslı iplik mukavemeti, Örme kumaş, Havalı splays, Islak splays, Mekanik (twin) spalys, Elyaf cinsi, İplik numarası
72	Örnek Bir Hidroelektrik Santrali İçin Pompaj Depolamalı Hidroelektrik Santrali Tasarımı	Fosil yakıtların azalması, küresel ısınma problemleri ve devamlı olarak artan enerji talebi gibi nedenlerle yenilenebilir ve temiz enerji, önemini gittikçe arttırmaktadır. Enerjinin sürekliliği için depolanabilmesi gereklidir ve bunun için uygun olabilecek çözümlerden biri pompaj depolamalı hidroelektrik santrallerdir. Bu çalışmada Birleşik PDHES modeline uygun bir tasarım çalışması yapılmıştır. Çalışmanın ana amacı PDHES sayesinde üretilen gücün depolanarak puant talep zaman aralıklarına kaydırılması ve şebekeye dâhil etmektir. Diğer bir amaç, hızlı devreye alınabilmesiyle yan hizmetler temininde şebekenin ihtiyaç duyduğu gücü sağlamasıdır. Bu amaç doğrultusunda 372 m kotunda 5.000.000 m3 hacimli Üst Rezervuar, 400 m uzunluğunda, 9 m çapında beton kaplamalı 1 adet enerji tüneli, 500 m uzunluğunda ve 9 m çapında 1 adet kuyruk suyu tüneli, -10m kotunda 1 adet santral binası, Santral binası içinde 4 adet türbin ve alt rezervuar olarak da Oymapınar HES Rezervuarının kullanılması planlanarak 476 MW’lık bir PDHES tasarımı yapılmıştır. Sonuçta enerji üretimi için Piyasa Takas Fiyatının (PTF) nispeten yüksek olduğu 17:00-23:00 saatleri arasındaki 7 saat seçilmiştir. Pompalama işleminde tüketilecek enerjinin 1.686,30 GWh/yıl ve tüketim bedelinin 123.744.420 $, Türbin modunda üretilecek enerjinin 1.216,18 GWh/yıl ve üretim bedelinin 239.222.606 $ olarak bulunmuş olup, projenin rantabilite oranının 3,20 olduğu görülmüştür.	pdhes, tasarım, hes
869	ÖZEL BİR BAŞLANGIÇ KOŞULU ALTINDA (N+1) BOYUTLU BENJAMİN- ONO DENKLEMİ İÇİN WHITHAM MODÜLASYON TEORİSİ	Bu çalışmada, paraboloid tipi bir dalga cephesi boyunca uzanan basamak tipi bir başlangıç koşulu için (n+1) boyutlu Benjamin- Ono denkleminin dispersif şok dalga çözümleri incelenmiştir. Bu amaçla, (n+1) boyutlu Benjamin- Ono denklemi uygun bir çözüm formu kullanılarak, (1+1) boyutlu değişken katsayılı Benjamin- Ono (nBO) tipi bir denkleme indirgenmiştir. nBO denkleminin dispersif şok dalgası çözümünü betimleyen Whitham modülasyon denklemleri uygun Riemann tipi değişkenler cinsinden türetilmiştir. Türetilen bu modülasyon denklemlerinin sayısal çözümlerinden elde edilen dispersif şok dalgası çözümleriyle, nBO denkleminin doğrudan sayısal çözümleri n=4 boyutu için karşılaştırılmış ve aralarında iyi bir uyumun olduğu görülmüştür. (n+1) boyutlu Benjamin- Ono denkleminin paraboloid tipi bir dalga cephesi boyunca yayılan dispersif şok dalgası çözümünün, indirgenmiş (1+1) boyutlu nBO denkleminin dispersif şok dalgası çözümüyle betimlenebileceği gösterilmiştir.	Dispersif şok dalgaları, Whitham modülasyon teorisi, Benjamin- Ono denklemi
1068	ÖZEL ENGELLİ BAKIM MERKEZLERİ ÇALIŞANLARININ TÜKENMİŞLİK DÜZEYLERİNİN ÖLÇÜLMESİ: TOKAT İLİ ÖRNEĞİ	Özel engelli bakım merkezleri çalışanlarının tükenmişlik düzeyleri çeşitli demografik değişkenlere göre incelenerek personelin tükenmişlik düzeyi ve tükenmişlik düzeylerinin demografik özelliklere göre farklılık gösterip göstermediği incelenmiştir. Araştırma, Tokat’ta faaliyet gösteren özel engelli bakım merkezleri çalışanlarının katılımı ile gerçekleştirilmiştir. Çalışanlardan alınan 137 anket formu araştırmaya dahil edilmiştir. Bulgular tükenmişliğin kişisel başarı ve duyarsızlaşma boyutlarında gelire, meslek grubuna ve kuruma bağlı olarak anlamlı farkların oluştuğunu göstermektedir.	Tükenmişlik, Duyarsızlaşma, Kişisel Başarı, Özel Engelli Bakım Merkezleri
486	ÖZELLİK SEÇİMİ İLE BİRLEŞTİRİLMİŞ DESTEK VEKTÖR MAKİNELERİNİ KULLANARAK KÖMÜRÜN ÜST ISIL DEĞERİNİN KISA VE ELEMENTEL ANALİZ DEĞİŞKENLERİNDEN TAHMİNİ	Üst ısıl değer (GCV), kömürün belirli bir miktarı yakıldığında açığa çıkan ısı enerjisi miktarını gösteren temel bir termal özelliğidir. Sunulan çalışmanın ana amacı, özellik seçimi algoritması ile destek vektör makineleri (SVM'ler) kullanarak yeni GCV tahmin modelleri geliştirmektir. Bu amaçla, literatürde ilk kez, özellik seçici RRelief-F algortiması, GCV'nin her bir tahmin edici değişkeninin önemini belirlemek için kısa ve elementel analiz değişkenlerinden oluşan veri kümesine uygulanmıştır. Bu şekilde, yedi farklı karma giriş seti (veri modelleri) oluşturulmuştur. Sunulan modellerin tahmin performansı, çoklu korelasyon katsayısının karesi (R2), kök ortalama kare hatası (RMSE) ve ortalama mutlak yüzde hatası (MAPE) ile hesaplanmıştır. Bu çalışmadan elde edilen tüm sonuçlar değerlendirildiğinde, kısa analizden elde edilen nem (M) ve kül (A) ile elementel analizden elde edilen karbon (C), hidrojen (H) ve kükürt (S) değişkenleri kömürün GCV'sini tahmin etmede en uygun değişkenler olarak belirlenirken, kısa analizden elde edilen uçucu madde ile elementel analizden elde edilen nitrojenin tahmin etme doğruluğu üzerinde olumlu bir etkiye sahip olmadığı görülmüştür. M, A, C, H ve S tahmin edici değişkenlerini kullanan SVM-tabanlı model, en yüksek R2 ve en düşük RMSE ve MAPE değerlerini sırasıyla 0,998, 0,22 Mj/kg ve % 0,66 olarak vermiştir. Ayrıca, karşılaştırma amacıyla GCV’yi tahmin etmek için çok katmanlı algılayıcı ve radyal temelli fonksiyon ağı kullanılmıştır.	kömürün üst ısıl değeri, özellik seçimi, destek vektör makinesi, yapay sinir ağları
252	PA 12/Antimon Trioksit/Sepiyolit veya Bor Kompozitleri: Mekanik Özellikler ve Alev Geciktirme	Bu çalışmada, antimon trioksit, sepiolit veya bor tozları eklenerek üretilen poliamid 12 (PA 12) esaslı kompozitlerin mekanik ve alev geciktirici özelliklerini rapor edilmiştir. Bu kompozitler, çift vidalı ekstrüder ve sıcak presleme teknikleri ile hazırlanmıştır. PA 12 esaslı kompozitlerin mikroyapısal ve alev geciktirici özellikleri, taramalı elektron mikroskobu, dikey UL-94 yanma testi ve sınırlayıcı oksijen indeksi (LOI) testleri ile karakterize edilmiştir. Polimer kompozitlerin mekanik performansı, Shore-D sertlik, Charpy darbe dayanımı, ve çekme (dayanımı ve kopma uzaması) testleri ile ortaya çıkarılmıştır. En iyi mekanik performansın antimon oksit/sepiyolit katkılı PA 12 numunesi göstermiştir. Antimon oksit/bor katkısı yapılmış PA 12 bazlı kompozit numunenin en iyi alev geciktirici performansı göstermiştir.	PA 12, Sepiyolit, Bor, Mekanik özellikler, Alev geciktirici özellikler
552	Paletli Bir Mobil Robotun Modellenmesi ve Bulanık Mantık ile Yörünge Kontrolü	Bu çalışmada, paletli otonom bir araç tasarlanmış olup tasarlanan otonom aracın yörünge kontrolü bulanık mantık denetleyici (BMD) kullanılarak gerçekleştirilmiştir. Çok amaçlı tasarlanan otonom araç, otomatik yönlendirme, belirli bir görevi icra etme, çeşitli ortamlara yük taşıyabilme özelliklerine sahiptir. Otonom araçların yörünge kontrolünde farklı kontrol teknikleri kullanılmaktadır. Otonom robotun yörünge kontrol yapısının performansını klasik PI denetleyici ile karşılaştırılmış ve kontrol sistemi Matlab/Simulink modeli kullanılarak benzetim çalışmaları gerçekleştirilmiştir. BMD’nin sistemin performansını artırdığı ve daha kararlı bir yapı sağladığı gerçekleştirilen benzetim çalışmaları ile ortaya konulmuştur.	Paletli mobil araç, Dinamik modelleme, Kinematik modelleme, PI, BMD
18	Pandemi sürecinde cam ürünleri üretim ve işleme işletmelerinde tehlike ve risklerin değerlendirilmesi	Bu çalışmada, Türkiye'de cam ürünleri üretimi ve işlemesi yapan orta ölçekli bir işletmedeki tehlikeler ve bunların oluşturduğu riskler tespit edilmiştir. Daha sonra kesitsel araştırma kullanılarak L tipi matris yöntemi ile fiziksel, kimyasal ve biyolojik bir risk raporu oluşturulmuştur. Bu raporlama sırasında Dünya Sağlık Örgütü tarafından pandemi ilan edilen ve bugün dünyanın en büyük sağlık sorunu haline gelen Covid-19'un neden olduğu tehlikeler ve bu tehlikelere karşı alınabilecek düzenleyici ve önleyici tedbirler geniş kapsamlı olarak ele alınmaktadır. Çalışmanın amacı, iş kazası ve meslek hastalıklarına karşı önlem alma konusunda sektöre katkı sağlamaktır.	Cam endüstrisi, İş güvenliği, Tehlike, Risk analizi, Covid-19, Pandemi
70	Papyon Modeli Risk Değerlendirme Metodu Kullanılarak Proaktif ve Reaktif Önlemlerin Belirlenmesi, Depo Örneği	İşyeri ekosistemi içerisinde yer alan tüm canlı ve cansız varlıkların sağlık, emniyet ve güvenliğini sağlamak için gerçekleştirilen çalışmalar ve yerine getirilen hizmetler iş sağlığı ve güvenliği olarak tanımlanmaktadır. İş sağlığı ve güvenliğinin amacı çeşitli araçlar kullanılarak ramak kala olay, iş kazası ve meslek hastalığına neden olan tehlikelerin riske dönüşmesini engellemek ve tehlike ile tehlikeden kaynaklı risklerin kontrol altında tutulması, gözden geçirilmesiyle canlı ve cansız varlıkların bedenen, ruhen ve sosyal açıdan iyilik hallerinin korunması ve devamlılığının sağlanmasıdır. İşyerlerinde kullanılan çok farklı risk değerlendirme metotları bulunmakta olup bu çalışmada Bow Tie (Papyon) Modeli hakkında kapsamlı bilgi verilmiş ve papyon modeli kullanılarak yiyecek ve içecek malzemelerinin bulunduğu depoda örnek bir çalışma yapılmıştır. İşyerlerinde iş sağlığı ve güvenliği çalışmalarında kullanılan en temel araç risk değerlendirmesidir. Papyon modeli risk değerlendirme metodu tehlikelerin belirlenmesinden sonra tehlikelerin riske dönüşme-den önce alınması gereken önlem ve uygulanması gereken sınırlayıcı tedbirler ile tehlikenin riske dönüştükten sonra zararın azaltılması ve riskin tekrar etmemesine yönelik önlem ve sınırlayıcı tedbirlerin belirlenmesine yönelik bir çalışma olup depolara uygulanması kolaydır	Risk analizi, papyon modeli, iş sağlığı ve güvenliği, proaktif, reaktif
1022	PARÇACIK SÜRÜ ALGORITMASI ILE MANUEL YÜK KALDIRMA İŞLERİ IÇIN TASARIMI	"Son yıllarda otomasyonun neredeyse tüm aşamalarda kullanıldığı Endüstri 4.0 konsepti gündemde olmasına rağmen bir çok işletmede yük kaldırma işlemleri hala manuel olarak (elle) yapılmaktadır. İş sağlığı ve güvenliği açısından birçok yasal düzenleme ve çeşitli enstitülerin getirmiş olduğu standartlar çerçevesinde özellikle manuel taşıma işleri için uygun işyeri tasarımı önemli bir problem olarak karşımıza çıkmaktadır. Genellikle yapılan kaldırma işi ile ilgili; ağırlık, çalışma ortamı, yük ile ilgili şekil, taşıma kolaylığı vb. bilgiler bilinmekle beraber yükün nereden, hangi açıyla, ne sıklıkla, ne kadar yüksekliğe ve mesafeye taşınacağı yasalar ve mevzuatlar dikkate alındığında iş yeri tasarımı açısından en iyi değerleri bulunması gereken parametreler olarak karşımıza çıkmaktadır. Bu çalışmanın amacı, yapılacak iş için önceden belirlenmiş koşullar dikkate alınarak fiziksel stresi en aza indirecek bir iş yeri tasarımı önermektir. Çalışma alanındaki kısıtlamalar dahilinde yük kaldırma gerektiren işlerde güvenli çalışma alanları tasarlamak için Parçacık Sürüsü Optimizasyon Algoritması kullanılmıştır. Literatürde bulunan NIOSH(ABD Ulusal İş Sağlığı ve Güvenliği Enstitüsü) tarafından sunulan manuel yük kaldırma endeksini en aza indiren iş yeri tasarımı ile ilgili test problemleri çözülmüş ve mevcut çalışmalarla kıyaslanmıştır. Önerilen algoritma, bu tarz problemlerde mevcut yöntemlere kıyasla daha iyi tasarımlar sunmuştur."	Manuel Yük Kaldırma, İş Yeri Tasarımı, Parçacık Sürü Optimizasyonu
48	Parçacık Sürü Optimizasyonu ve En Küçük Kareler Yöntemi Kullanılarak Dijital Pusula Kalibrasyonu	Elektronik pusula sensörleri, küçük boyutları ve düşük fiyatları sayesinde son yıllarda oldukça yaygın hale gelmiştir. Bu sensörlerin yapısında bulunan manyetometreler ve ivmeölçerlerin kalibre edilmediği durumlarda sensör çıkış bilgisi hatalı olmaktadır. Bunun temel sebebi sensörün kullanım alanında zemin yüzeyine paralel tutulamaması ve bir eğim değerine sahip olmasıdır. Ayrıca çok eksenli sensörlerin eksenleri arasındaki sıfır değer eşitsizlikleri, ofset hataları ve ölçekleme hataları da pusula sensör çıkışında kaymaya neden olur. Bu çalışmada, bahsedilen problemlerin giderilmesi için, manyetometre ve ivmeölçer kalibrasyonu Parçacık Sürüsü Optimizasyon Algoritması ve En Küçük Kareler Yöntemi kullanılarak yapılmıştır. Çalışmada önerilen yöntemle elde edilen sonuçlar, kalibrasyon işleminin bu yöntem kullanılarak başarıyla yapılabileceğini göstermiştir.	Pusula, Kalibrasyon, Parçacık Sürü Optimizasyonu, En Küçük Kareler, IMU
1062	Park-Bahçe Aydınlatma Armatürleri için Yeni Bir Soğutucu Gövde Tasarımı ve Analizi	Yeni aydınlatma teknolojileri hayatı kolaylaştırır ve daha iyi aydınlatma koşulları vaat eder. Ancak doğru planlanmadığında aydınlatma elemanlarının kullanım ömürleri beklenenden daha kısa olabilir. LED teknolojinde artan verim, aydınlatma ile birlikte hayatımızda daha çok yer edinmeye başlamasına yardımcı olmuştur. LED teknolojisinde LED üreticileri 50.000-60.000 saate kadar kullanım ömrü olduğunu testlerle belgeler. Ancak bu testler belirli sıcaklık koşullarında gerçekleştirilmiştir. Bu sebeple armatür tasarlanırken soğutucu gövde bu koşulları LED modül ve LED’e sağlamalıdır. Bu çalışmada hali hazırda park-bahçe aydınlatmalarında kullanılan doğrudan aydınlatma prensibinden çalışan, çoğunlukla düşük verim 100 W’a kadar kompakt floresan lambalı ve endirekt aydınlatma prensibinde çalışan 70, 100, 150 W metal halide ışık kaynaklı armatürlerin yerine geçebilecek ve bu ürünlere göre %40-60 enerji tasarrufu sağlayacak yeni nesil LED ışık kaynaklı bir park-bahçe armatürünün soğutucu gövdesi tasarlanmıştır.	Aydınlatma Armatürü, LED, Işık, Termal, Soğutucu
511	Patlatma Kaynaklı Titreşimlerin Tahmininde Sismik Kaite Faktörü Kullanımı	"Bilindiği gibi, patlatma kaynaklı titreşimlerin ölçülmesinde sismograflar kullanılır. Her patlatmadan sismografla ölçüm alınamayan durumlarda, patlatma kaynaklı titreşimleri tahmin etmek için 1960’lı yıllarda geliştirilen ve günümüzde halen yaygın olarak kullanılan PPV (en yüksek parçacık titreşim hızı)- SD (ölçekli mesafe) kuramı kullanılmaktadır. Patlayıcı miktarını kısıtlama temelli, en yüksek parçacık hızı-ölçekli mesafe ilişkilerinin belirlendiği klasik yaklaşımla, 1960’lı yılların bilgi ve teknolojisi ile titreşimlerin en aza indirilmesinde başarılı sonuçlar elde edilirken; günümüzde özellikle yakın yerleşim yerleri ve maden sahasındaki şevlerde titreşimi en aza indirme konusunda yetersiz kalmaktadır. Bunun sebebi, bu formülün titreşim minimizasyonunda en önemli paramatre olan “frekans” içeriğinin olmaması; dalga hızı ve soğrulma parametrelerini içermemesi; en az 30 patlatma verisi ile elde edilen görgül bir formüle dayanması ve formasyon değiştiği zaman geçerliliğini tamamen kaybetmesi ve formülü yenilemek için tekrar en az 30 patlatma verisine ihtiyaç duyması; sadece patlayıcı madde kısıtlamasına dayalı olması ve en önemlisi, patlatma grubuna yakın mesafelerde (şevlerin bulunduğu 50-100m mesafelerde), tabiatın doğrusal olmayan davranışları hakim olduğu için, görgül formülle hesap edilen titreşim hızlarının doğru olamamasıdır. Bu olumsuzluklardan dolayı, patlatma kaynaklı titreşimleri tahmin etmek için yeni bir yöntem önerilmektedir: Sismik Kalite Faktörü, Q, Yardımı İle Patlatma Kaynaklı Sismik Enerji Hesaplanması. Önerilen ilişkiler bir formül değil yöntemdir. Çünkü patlatma kaynaklı titreşimlerin hesaplanmasında verilerin elde ediliş ve işleniş yolunu da göstermektedir. Bu yöntemle tahmin edilen patlatma kaynaklı parçacık hızları, sahada sismograflarla kaydedilen gerçek patlatma kaynaklı titreşim hızları ile karşılaştırılmış ve sonuçlar biribiri ile oldukça uyumlu bulunmuştur."	Patlatma, Patlatma kaynaklı titreşim, Sismik kalite faktörü
315	PATLATMA KAYNAKLI TİTREŞİMLERİN YAPAY SİNİR AĞLARI KULLANILARAK TAHMİNİ	"Bu çalışmada patlatma kaynaklı titreşim hızının tahmin edilmesinde yapay sinir ağları (YSA) kullanılmıştır. Bu kapsamda, İstanbul’da bulunan bir taşocağında yapılan patlatmalar izlenmiş ve patlatmalardan kaynaklanan titreşimler kayıt altına alınmıştır. İzlenen ilk 12 atımda kaydedilen 24 olaya ait maksimum parçacık hızları ile ölçekli mesafeler istatiksel analize tabi tutulmuş ve sahanın spesifik titreşim yayılım denklemi elde edilmiştir. Bu veri seti ayrıca, ölçekli mesafenin giriş, maksimum parçacık hızının ise çıkış olduğu bir YSA modelinin eğitilmesinde kullanılmış; ve ilgili sahada patlatma kaynaklı titreşimlerin tahmin edilmesinde kullanılan yeni bir model geliştirilmiştir. Titreşim yayılım denklemi ve geliştirilen YSA modeli kullanılarak, sonradan izlenen 19 atım için titreşim hızı tahminleri yapılmış, elde edilen değerler ile kaydedilen 37 olay karşılaştırılmıştır. Titreşim yayılım denklemi ile hesaplanan değerler ile kaydedilen olaylar arasında yüksek korelasyonlu doğrusal bir ilişki olduğu; YSA modelinin çıkışları ile kaydedilen olaylar arasında ise daha yüksek korelasyonlu doğrusal bir ilişki olduğu görülmüştür."	Patlatma, Titreşim, Yapay Sinir Ağları
847	PATLAYICI ORTAMLARDAKİ ELEKTRİKLİ EKİPMANLARIN SAHA DURUMLARININ İNCELENMESİ	"PatlayıcıOrtamlar, tutuşma sonrasında atmosfer şartları altında kendi kendine devam edenbir yayılmaya imkân veren; gaz, buhar, toz, elyaflar veya uçuşan parçacıklarbiçimindeki alevlenebilir maddelerin hava ile karışımı sonucunda oluşanortamlar olarak tanımlanır. Burada belirtilen atmosfer şartlar –20 ° C ila 40 °C sıcaklık ve 0.8 ila 1.1 bar basınçta ortam koşullarını ifade etmektedir.Patlayıcı ortamlarda kullanılan elektrikli ekipmanlar en önemli tutuşturucukaynaklardan biridir. Bu nedenle patlayıcı ortamda kullanılacak olan elektrikliekipmanın ortamda tutuşturucu kaynak olarak davranmasının önüne geçebilmek içinIEC standartları kapsamında çeşitli nitelikleri sağlaması gerekmektedir. Buçalışmada, patlayıcı ortamlarda kullanılan elektrikli ekipmanların güncel durumlarınınincelenmesi amacıyla bir maden sahasında uygulama gerçekleştirilmiştir. Sahadanelde edilen veriler IEC standartlarına göre analiz edilerek alınması gereklitedbirler ve iyileştirmelerin belirlenmesi amaçlanmaktadır."	ATEX, Koruma Tipleri, Madenlerde Exproof, Elektrikli Ekipmanlar
430	Pazar Yerinde Gürültü Kirliliğinin Belirlenmesi: Bursa İli Örneği	Çevre sorunları arasında yer almasına rağmen niteliği açısından diğerlerine göre daha az önemsenen gürültü kirliliği, kent yaşamında önemli bir problem haline gelmiştir. Sanayileşme ve kentleşme faaliyetlerinin artışıyla büyüyen gürültü sorunu, özellikle insan sağlığına verdiği zararlar nedeniyle büyük bir tehlike oluşturmakta ve halk tarafından tepki görmektedir. Birçok farklı alanda görülen gürültünün oluştuğu yerlerden birisi de pazar yerleridir. Pazarcıların erken saatlerde pazar yerlerine gelmeleriyle başlayan gürültü, satış yapmak için yüksek sesle bağırmaları ile devam etmektedir. Ayrıca, müşterilerin alışveriş için pazar yerlerine araçlarla gelmeleri ilave gürültü kirliliğine neden olmaktadır. Bu çalışmada Bursa’nın Nilüfer ilçesi Görükle beldesinde yer alan bir pazar yerinde seçilen 11 noktada üç ay süreyle gürültü ölçümleri yapılmıştır. Belirlenen noktalarda 2019 yılı Mart-Nisan-Mayıs aylarında Cumartesi sabah, öğle ve akşam saatlerinde ölçümler gerçekleştirilmiştir. Ölçüm esnasında en büyük ve en küçük değerler kayıt edilmiştir. Elde edilen sonuçlar, Çevresel Gürültünün Değerlendirilmesi ve Yönetimi Yönetmeliği’nde (ÇGDYY) verilen sınır değerlerle karşılaştırılmış ve sınır değerleri geçen noktalar tespit edilerek gürültünün azaltılması için çeşitli önerilerde bulunulmuştur.	Bursa, çevre kirliliği, gürültü, pazar yeri, yerleşim alanı
433	Pb’ un grafen oksit nanopartikülü ile giderimi ve grafen oksit’ in geri kazanımı	Bu çalışmada, Maden Endüstrisi atık sularında bulunan Kurşun’u (Pb) adsorpsiyon prosesiyle gidermek için laboratuvar koşullarında Grafen Oksit (GO) adsorbanı geliştirilmiştir. XRD sonuçlarına göre grafen oksitin yüzeyinde 2?=16,880 ve 2?=44,600 ya karşılık gelen şiddet değerleri sırasıyla 004 şiddet birimi ve 106 şiddet birimi olup kristal özelliğindedir. SERS analizlerine göre grafen oksite bağlanmış kurşunun D ve G bantlarındaki maximum pikleri sırasıyla 1450 ve 1670 cm-1 dır. Grafen oksitin BET yüzey alanı 21,3 m2/g, delik hacmi 3,98 nm olup kurşunun grafen oksit yüzeyine ve iç tabakalarına girişim yaptığı ve yüzeyine tutunduğu gözlenmiştir. Adsorpsiyonun ise C=C/C-C, C-O, C-OH ve C=O organik halkalarıyla bağlanma sonucu oluştuğu görülmüştür. TEM analizi sonuçları grafen oksitin yüzey katmanlarının adsorpsiyon öncesi katmanlaşmış olduğunu, adsorpsiyon prosesi sonrası ise grafen oksitin küresel partiküller halinde olduğunu göstermiştir. Maximum kurşun adsorpsiyon verimi (% 99,99) için optimum işletme koşulları (grafen oksit konsantrasyonu 1,8 mg/L, sıcaklık=18oC, temas süresi 28 dk, pH=8,5) saptanmıştır. Düşük pH ta H+ iyonları çok fazla olduğundan düşük adsorpsiyon kapasiteleri oluşmaktadır. Kurşunun grafen oksite adsorpsiyonu düşük sıcaklıkta olmakta, yüksek sıcaklıkta adsorpsiyon bloke edilmektedir. Grafen oksitin Kurşun adsorplama kapasitesi 320 mg/g dır. Adsorpsiyon kinetiği, yalancı birinci mertebe kinetik modele, adsorpsiyon izotermi ise, Freundlich modeline uymaktadır. Grafen oksit çok etkin bir adsorban olup, 8 kez ardışık kullanımda elde edilen maximum kurşun giderim verimi % 99’dur.	Kurşun giderimi, grafen oksit, geri kazanım, yalancı birinci mertebe kinetik model, freundlich izotermi, adsorpsiyon
984	PCB Mikroşerit Dipol ve Monopol Antenlerin Kullanıldığı Çok Portlu Sistemlerde Metamalzeme ile Yalıtımın İyileştirilmesi	Buçalışmada, dipol ve monopol antenlerin bulunduğu iki portlu antensistemlerindeki izolasyonun iyileştirilmesi gerçeklenmiştir. Bu amaç için2.4GHz ve 6GHz frekanslarında çalışan dipol antenler ile 2.438GHz ve 1.706GHzfrekanslarında çalışan monopol antenler tasarlanmış ve aralarındaki yalıtımıarttırmak için uygun metamalzeme yapısı tasarlanmıştır. Çok portlu sistemlerdeantenlerin birbirini etkilemelerini önlemek için ya antenleri yeteri kadarbirbirinden ayrık yerleştirmeli ya da aralarındaki izolasyon (yalıtım)iyileştirilmelidir. Ancak, çoğu uygulamada, birinci çözüm fiziksel alangereksinimlerinden dolayı mümkün olmamaktadır. Bu yüzden daha etkin bir çözümbulunmalı ve kullanılmalıdır. Bu çalışmada, metamalzeme tabanlı yapılarkullanılarak antenler arasındaki yalıtım olarak bilinen iletim parametresiningeliştirilmesi amaçlanmaktadır. Tasarlanan yapı basit bir şekle sahip olupfazla bir yüzey alanı işgal etmemektedir. Buna ek olarak FIT (FiniteIntegration Technique) tabanlı ticari bir elektromanyetik simülasyon programıkullanılarak MTM yapısı varken ve yokken elde edilen değerlerkarşılaştırılmıştır. Antenlerin çalışma frekansına uygun tasarlanan yapılarınizolasyon davranışını önemli miktarlarda arttırması bu sistemin mevcut ve yenitasarlanacak anten sistemlerinde kullanımına imkan sağlayacak ve bunlardan dahaiyi performans elde etmemizin önünü açacaktır. Başka bir açıdan bakılırsa buyöntem anten minyatürizasyonu için farklı bir yaklaşım olarak başarılı sonuçlarvermektedir.	Çok portlu anten sistemleri, Antenlerde yalıtım, MTM tabanlı izolasyon, Metamalzemeler, dipol ve monopol antenler
661	Peyniraltı Suyunun Koagülasyon/Flokülasyon Yöntemiyle Arıtılmasında Doğal Bir Koagülant Olan Montmorillonitin Kullanılması	Bu çalışmada süt endüstrisi atıksularından kaynaklanan peyniraltı suyunun koagülasyon/flokülasyon yöntemiyle kimyasal arıtımı amaçlanmıştır. Peyniraltı suyunun kimyasal arıtımı, jar testi deneyleriyle yürütülerek en iyi pH aralığında optimum koagülant cinsi ve dozu belirlenmiştir. pH (4,0-8,5) ve koagülant dozunun (0,25-2,0 g/L) KOİ (kimyasal oksijen ihtiyacı) giderim verimine etkisini incelemek üzere kesikli deneyler yapılmıştır. Koagülant olarak demir sülfat, alüminyum sülfat (alum) ve kil (montmorillonit) kullanılmıştır. Optimum koagülant dozu 1,0 g/L ve pH 7,0 olarak belirlenmiştir. Kil, alum+kil, demirsülfat+kil için sırasıyla %88, %91 ve %92 KOİ giderim verimi ve %89, %93 ve %95 AKM (askıda katı madde) giderim verimi elde edilmiştir. Yapılan kimyasal arıtma deneylerinde montmorillonitin diğer koagülantlarla birlikte ön arıtım amacıyla kullanılabileceği sonucuna varılmıştır. Ancak su kirliliği kontrol yönetmeliğinde belirtilen deşarj standartları sağlanamadığı için kimyasal arıtımın sadece kendinden sonraki ünitenin yükünü hafifleteceği tespit edilmiştir.	Koagülasyon/flokülasyon, Koagülant, Peyniraltı suyu, Atıksu
637	Pilot Yakıt Olarak Dizel/n-Heptan, Dizel/Toluen Kullanan Dizel Bir Motorda CNG İlavesinin Etkileri	Dünyada var olan emisyon kısıtlamaları nedeniyle dizel motorlarının üretim süreçleri sekteye uğramıştır. Çünkü dizel motorlarının çevreyi kirlettiği görülmüştür. Bu nedenle dizel motorlarında emisyonları azaltmaya yönelik çalışmalardan birisi olarak da alternatif yakıtların kullanımı gelmektedir. Seçilecek olan alternatif yakıtın ise hem ekonomik hem de çevreci olması en büyük handikapların başında gelmektedir. Günümüzde dizel motorlarında sıkıştırılmış doğalgaz (CNG) kullanımında bazı kısıtlamaların olduğu bilinen bir gerçektir. Bu çalışma hem çevreci hem de ekonomik bir yakıt olan CNG’nin dizel motorlarında kullanımındaki olumsuzlukların ortadan kaldırılması amaçlanmıştır. Bu amaçla pilot yakıt olarak kullanılan dizel yakıtına hacimce %2,5, %5 ve %10 oranında toluen ve n-heptan ilave edilerek her bir pilot yakıt karışımına da tüketilen sıvı yakıtın %20 ve %40 oranına denk CNG emme manifoltundan verilmiştir. Tüm yakıt karışımları ile motor deneyleri 1, 2, 3, ve 4 kW motor yüklerinde 3000 d/dak motor hızında tekrarlanmıştır. N-heptan katkılı pilot yakıta CNG ilavesi ile birlikte fren özgül yakıt tüketiminde ve egzoz gazı sıcaklığında artış görülürken toluenli yakıt karışımı ile yakıt tüketiminde artış, egzoz gazı sıcaklığında ise azalma görülmüştür. Bunun yanında CNG ilavesi ile birlikte hidrokarbon (HC) ve karbon monoksit (CO) emisyonlarında artış azotoksitler (NOx) ve is emisyonlarında azalma tespit edilmiştir. n-heptan katkılı yakıta CNG ilavesi ile birlikteyse tüm motor emisyon değerlerinde iyileşmenin olduğu görülmüştür.	Dizel Motor, CNG, n-heptan, toluen, performans, emisyon
679	Plastisite Modellerinde Pekleşme Etkisinin Sonlu Elemanlar Analizi İle Tespiti	Malzemelerin deformasyonu sırasında akma davranışının gelişim göstermesi pekleşme davranışı olarak adlandırılır. Malzemelerin plastik davranışını temsil eden plastisite modelleri sonlu elemanlar analizlerine malzeme modelleri olarak entegre edilmişlerdir. Her malzeme modeli kendi bünyesinde farklı kabuller barındırır. Pekleşme açısından plastisite modelleri değerlendirildiğinde temelde izotropik pekleşme ve kinematik pekleşme kabullerini yapan iki temel grup ortaya çıkmaktadır. Bu çalışmada sac metal şekillendirme işlemlerinden bir panel çekme prosesi temel alınarak plastisite modellerinde pekleşme etkisinin sonlu elemanlar analizleri ile değerlendirilmesi gerçekleştirilmiştir. Bu amaçla 4 farklı malzeme, izotropik ve kinematik pekleşme kabullerine sahip farklı plastisite modelleri ile modellenmiş ve pekleşme etkisinin gerilme, plastik gerinim ve şekillendirilebilirlik üzerine etkileri incelenmiştir.	Sac metal şekillendirme, Pekleşme, Sonlu elemanlar analizi, Plastisite Modelleme
797	Polen Tespiti için Sıvı Kristal Esaslı Yenilikçi Sensör Geliştirilmesi	"Bu çalışmada, alerjiye neden olan polen konsantrasyonunun tespitine yönelik sıvı kristal esaslı bir polen sensörü geliştirilmiştir. Geliştirilen sensörde, algılayıcı madde olarak kolesterik sıvı kristal kullanılmıştır. Kolesterik sıvı kristal örnekleri; nematik sıvı kristal ve kiral maddelerin farklı bileşimleri kullanılarak hazırlanmıştır. Hazırlanan kolesterik sıvı kristal numunelerinin oda sıcaklığında da sıvı kristalin bir alt fazı olarak gözlemlenebilmesi istendiği için çeşitli kiral maddeler kullanılarak farklı numuneler formüle edilmiştir. Hazırlanan numunelere ağırlıkça farklı oranlarda polen eklenmiş ve renklerinde meydana gelen değişiklikler spektrofotometre yardımıyla saptanmıştır. Kolesterik sıvı kristalin optik özelliklerinin sağladığı renk değiştirme özelliğinden yararlanılarak, artan polen konsantrasyonuyla yeşilden maviye bir renk değişimi elde edilmiş, böylelikle değişen polen konsantrasyonunu renk değişiminin bir fonksiyonu olarak saptayan bir prototip geliştirilmiştir. Geliştirilen bu prototip kolay ve bireysel kullanım sağlaması bakımından yenilikçi bir ürün özelliği taşımaktadır."	Alerji, Kiral Madde, polen, Kolesterik Sıvı Kristal, Dalga boyu
603	Pomzadan imal edilmiş çelik lif katkılı bimsblokların mekanik özelliklerinin araştırılması	Bitlis, pomza rezervi açısından oldukça önemli bir potansiyele sahiptir. Pomza, inşaat sektöründe yaygın olarak kullanılmaktadır. Pomzadan üretilen bimsbloklar kullanım alanlarının başında gelmektedir. Üretilen bu bimsbloklar Bitlis ve civar illere gönderilerek duvar ve döşeme malzemesi olarak kullanılmaktadır. Pomzadan imal edilen bimsblokların hafif olması yapıda oluşacak yük miktarını azaltmaktadır. Ancak bimsblokların mekanik dayanım değerleri oldukça küçük kalmaktadır. Bu çalışmada, bimsblokların mekanik dayanımlarını arttırmak adına çelik lifler kullanılmıştır. Çalışmada Bitlis ve yöresinde bulunan pomza kaynaklarından elde edilerek üretilen bimsbloklar kullanılmıştır. Değişik oranlarda çelik lif kullanılması durumunda mekanik özellikler belirlenmiştir. Elde edilen sonuçlar, çelik lif kullanılmayan numune sonuçları ile karşılaştırılmıştır. Bu çalışmada kullanılan tüm numunelerde birim hacim ağırlık analizi, basınç dayanımları, kapiler su emme katsayısı, ısıl iletkenlik katsayıları tüm numuneler için elde edilmiştir. Bu özellikler belirlenirken TS 771-3 ve ilgili diğer standartlardan faydalanılmıştır. Çalışmadaki amaç, düşük dayanımlı olan pomzadan üretilen bimsbloklarının mekanik özelliklerinin geliştirilerek yaygın olarak kullanılmasına imkan tanımaktır. Elde edilen tüm sonuçlar değerlendirilmiş, öneriler yapılmıştır.	Pomza, çelik lif, bimsblo, Bitlis
711	Porsuk çayı akım verilerinin değerlendirilmesi	Dünyamızda canlılığın temel ihtiyaçlarından bir tanesi sudur. Hayatımızda bu kadar önemli bir yer tutan su dünyamızda sınırsız değildir. Bu nedenden dolayı dünyamızdaki su kaynaklarının bilinmesi, kontrol altında tutulması ve doğru bir şekilde değerlendirilmesi büyük önem taşımaktadır. Su kaynaklarının büyük bir kısmı nehirlerden elde edilmektedir ve nehir akım değerlerinin bilinmesi günümüzde büyük önem taşımaktadır. Nehir akım değerleri birçok parametreye bağlıdır. Belirli sebeplerden dolayı bu parametrelerin ölçülememesi ya da eksikliği durumunda bizlere su miktarı ile ilgili bilgi verebilen ve sadece matematiksel olarak bir davranış modeli belirleyen kara kutu modelleri bulunmaktadır. Yapay sinir ağları günümüzde en çok tercih edilen kara kutu modelinden biridir. Bu çalışmada yapay sinir ağlarının, ileri beslemeli geri yayılım metodu ve çoklu doğrusal regresyon analizi ile gen ifade programlama tekniği kullanılarak 4 farklı senaryo belirlenmiş ve bu senaryoların hangilerinin doğruya en yakın tahminlerde bulunduğu incelenmiştir. Çalışma sonunda yapay sinir ağları modellerinin gerçek değerlere daha yakın sonuçlar verdiği görülmüştür.	Yapay sinir ağları, regresyon analizi, akım, Porsuk çayı, gen ifade programlama
335	Potansiyel ağaçlandırma sahalarının analitik hiyerarşi süreci ve coğrafi bilgi sistemleri ile belirlenmesi	Son zamanlarda dünya genelinde her yıl milyonlarca hektar orman, insanlardan kaynaklanan etkilerle yok olmaktadır. Bu durum, ormansızlaşma kavramını çağımızın en büyük sorunlarından birisi haline getirmiştir. Ormansızlaşmayla mücadele etmek ve sürdürülebilir bir orman yönetimi sağlamak amacıyla mevcut ormanların korunması gerekmektedir. Bununla birlikte en uygun potansiyel ağaçlandırma sahalarının tespit edilerek bu sahaların ağaçlandırma çalışmalarının yapılması büyük önem taşımaktadır. Bu bağlamda, orman varlığı için mevcut durumun sayısal ortamda kolaylıkla irdelenebilmesi ve potansiyel ağaçlandırma sahalarının belirlenebilmesi adına konuma dayalı bilgi sistemi olan Coğrafi Bilgi Sistemleri (CBS)'nden faydalanılabilmektedir. Bu çalışmada, Sivas il sınırı içerisindeki potansiyel ağaçlandırma sahalarının CBS tabanlı Analitik Hiyerarşi Süreci (AHS) yöntemi ile belirlenmesi amaçlanmaktadır. Bu sahaların kısa sürede, doğru, etkin ve otomatik olarak belirlenebilmesi için CBS yazılımı ortamında model builder tabanlı, AHS’de kullanılan ölçüt ağırlıklarının hesaplanması işlemi için ise Matlab tabanlı kullanıcı arayüz programları geliştirilmiştir. Ortaya konulan yöntemden elde edilen sonuç haritalar ile çalışma alanının Google Earth’deki güncel uydu görüntüleri ve daha önceden projelendirilen ağaçlandırma sahaları konumsal olarak karşılaştırılmıştır. Bu karşılaştırma sonucunda toprak derinliği hesaba katılarak yapılan değerlendirmede yaklaşık %50 (Google Earth) ve %51.30 (önceden projelendirilen ağaçlandırma sahaları) civarında bir örtüşme söz konusu iken kadastral durum dikkate alınarak yapılan değerlendirmede örtüşme yaklaşık %70 (Google Earth) ve %81.13 (önceden projelendirilen ağaçlandırma sahaları) civarındadır.	Analitik hiyerarşi süreci, Coğrafi bilgi sistemleri, Ağaçlandırma, Ormansızlaşma
7	Preventing Gasoline Thermal Decomposition	İndüksiyon sistemindeki birikmeyi azaltma zorluğu, termal kırılmanın kullanılmaya başlandığı 20. yy'ın başında olduğu için periyodik olarak rafine pazarını etkilemiştir. Petrol türlerinin tortu oluşturucu özelliklerinin, bileşenlerin yanı sıra petrol işleme için çok önemli bir bileşen haline gelen yöntem teknikleriyle kontrol edilmesi ve ayrıca günümüzün ihtiyaç duyduğu yakıtlarda gelişmenin sağlanmasında önemli bir işlev görmüştür. Yüksek sıkıştırma motorları, 20 yy’ın başından günümüze kadar olan süre boyunca, termal ayrışma sorununun ciddiyeti ve tezahür ettiği şekilde önem kazanmıştır. Termal bozlulma ile ilgili problemin başlangıçtaki artışı ilk önce kimyasal işlemle ve en sonunda katkı maddelerinin kullanılmasıyla elimine edilmiştir. Sorunun ortaya çıkması neredeyse tamamen 100 ml başına 50 mg'ı aşan önceden oluşturulmuş sakızlanma değerine bağlanmıştır. Katalitik parçalamanın ortaya çıkmasıyla, yeni tip hidrokarbonların ve daha büyük miktarlarda hidrokarbon olmayan bileşenlerin, özellikle de sık sık asit yağları olarak adlandırılan oksijenli türlerin eklenmesiyle kararlılık sorunları ortaya çıkmıştır. Bu bileşikler hızlandırılmış testlerde yanlış kararlılık göstergeleri verdiler ve bir süre için aslında oksidasyon engelleyici olarak faydalı oldukları düşünülüyordu. Bu nedenle, kükürt gidermede kullanılan yakıcı muamele işlemleri, bu bileşiklerin bitmiş benzinde kalmasına izin verecek şekilde tasarlanmıştır.	benzin, indüksiyon sistemi, termal biriktirme
774	Püskürtme Betonda Bazalt Lif Kullanımının Değerlendirilmesi	Beton en yaygın kullanılan yapı malzemelerinden birisidir. Günümüzde, betonun farklı alanlarda kullanılma ihtiyacının artması, beton teknolojisi alanında bazı gelişmelere neden olmuştur. Beton birçok üstün özelliğinin yanı sıra, çekme dayanımı ve çekme birim deformasyon kapasitesi düşük olan kompozit bir malzemedir. Bu alandaki gelişmelerden birisi de lifli beton üretimidir. Betonun bu zayıf özelliğinin iyileştirilmesi amacıyla çeşitli türlerde lifler katılmaktadır. Özellikle, tünel inşaatlarında ve metalik maden galerilerinde lifli betonlar çok sık kullanılırlar. Genellikle günümüzde çelik ve polimer lifli betonlar kullanım alanı bulmuştur. Bu çalışmada, son dönemde kullanım alanı bulan bazalt liflerin püskürtme betonda kullanım şartları incelenmiştir.	Lifli beton, doğal lif, çelik lif, polimer lif, bazalt lif
251	Püskürtmeli Kurutma ve Ardından Termal Bozunma ile Sentezlenen Mn Katkılı ZnO Nanotozların Antibakteriyel ve Optik Özellikleri	Homojen dağılımlı Mn katkılı ZnO nanotozlar, püskürtmeli kurutma ve termal bozunma ikili yöntemleri kullanılarak sentezlenmiştir. Sentez, çinko asetat tozları içeren püskürtmeli kurutma bulamacında gerçekleştirilmiş olup, ardından hazırlanan tozlar 300, 400 ve 500oC’de kalsine edimiştir. Sentez sırasında 0,01-0,05 M arasında farklı konsantrasyonlarda mangan (II) asetat ilave edilerek Mn katkısı sağlanmıştır. Elde edilen tozların karalterizasyonu gerçekleştirilmiştir. Faz analizinin sonuçları, Mn katkılı ZnO nanotozlarının, altıgen bir yapıda tek bir ZnO fazına sahip olduğunu ortaya çıkardı. Mikroyapısal ve UV- görünür karakterizasyon sonuçlarına göre Mn katkısı, ZnO nanotozlarının morfolojilerini ve optik özelliklerini değiştirmiştir. Ayrıca sonuçlar, Mn ilavesinin sentezlenmiş ZnO nanotozların antibakteriyel performansını önemli ölçüde artırabildiğini ortaya koymuştur.	Mn katkılı ZnO, Püskürtmeli kurutma, Optik özellikler, Antibakteriyel özellikler
823	PV Güç Santrallerinden Elde Edilecek Enerjinin Makine Öğrenmesi Metotları Kullanılarak Tahmin Edilmesi	"Elektrik enerjisi ihtiyacının artması, ülkeleri güvenilir, ucuz ve temiz enerji teminine yöneltmiştir. Son zamanlarda, bu enerji kaynakları arasından fotovoltaik güç sistemlerine dayalı olanlar öne çıkmıştır. Güneş enerjisi potansiyelinin yüksek olduğu Türkiye’de devlet teşvikleriyle birlikte fotovoltaik güç santrallerine olan yatırımların sayısı artmaktadır. Fotovoltaik santrallerin kuruluş yeri seçimi için fizibilite çalışmalarının yapılması ve buna bağlı olarak sistemlerin tasarlanması, yapılacak yatırımların ekonomikliliğinin belirlenmesi açısından önemli bir konu olarak görülmektedir. Santral kurulmadan önce ışınım enerjisine göre elde edilebilecek elektrik enerjisinin hesaplanması için eşitlikler ve yöntemler geliştirilmiştir. Bu yöntemlerden biri de makine öğrenme modellerinin geliştirilmesi ve simülasyon sonuçlarının elde edilmesidir. Bu çalışmada; Türkiye’de 125 farklı bölge için kurulması planlanan PV santrallerinin üreteceği elektrik gücünün, makine öğrenmesi modelleri ile tahmin edilmesi amaçlanmıştır. Bu amaç doğrultusunda PV sistemler için güneş ışınımı tahmin edilmesinde artificial neural networks (ANN), multiple linear regression (MLR) ve k-nearest neighbors regression (KNNR) makine öğrenimi metodolojileri kullanılmıştır. Bu metodolojilerin performansını analiz etmek amacıyla bir dizi deneysel değerlendirmeler yapılmıştır. Değerlendirmeler için veri seti, Numpy, Pandas, Scipy gibi temel python kütüphanelerinin yanı sıra makine öğrenmesi uygulamaları için geliştirilmiş olan scikit-learn kütüphanesinde test edilmiştir. Deneysel sonuçlar, girdi olarak kullanılmış yedi adet bağımsız değişkenin, makine öğrenimine dayalı tahmin algoritmalarının çalıştırılmasıyla PV tarafında üretilen elektrik gücünü tahmin edebildiğini göstermiştir."	Yenilenebilir enerji, makine öğrenmesi, multiple lineae regression (MLR), k-nearest neighbors regression (KNNR)
699	Radio Frequency Energy Harvesting with Phase Shift Keying Modulation Technique	In this study, impacts of phase shift keying modulation technique on charging times of an RF energy harvesting circuit were measured and evaluated in detail. A measurement system was established for receiving and recording measurement packets. The measurement system was performed by utilizing a signal generator, an RF energy harvesting circuit, patch antennas and the other auxiliary devices. Output power level of the signal generator was adjusted to 14 dBm. The modulated signals were harvested wirelessly at distances from 20 cm to 50 cm at the interval of 5 cm by the RF energy harvesting circuit. For each distance, 100 consecutive measurement packets were obtained and hence, totally 700 measurement packets were analyzed for charging times. According to the measurement results, the shortest charging time was calculated as 7.97 s at a distance of 20 cm. In addition to that, the longest charging time was evaluated as 48.88 s at a distance of 50 cm for the phase shift keying modulated signals.	radio frequency, energy harvesting, measurement, modulation, phase shift keying
598	Radye Temel Oturma Hesabı için Yeni bir Yöntem	Literatürde radye temellerin oturması için verilen formüller, elastik bir yaklaşım sağlamakta, temel kalınlığının ve farklı zemin tabakalarının hesaba katılmasına olanak tanımamaktadır. Formüllerdeki bu eksiklikler, uygulamacıları proje verilerinin daha detaylı olarak tanımlanabildiği sonlu elemanlar programlarını kullanmaya yöneltmiştir. Ancak sonlu elemanlar programı kullanımı, sıradan projeler için pahalı olmakta ve uzun sürmektedir. Bu pahalı ve uzun süren yaklaşıma alternatif olarak, bu çalışma kapsamında, 3-boyutlu sonlu elemanlar tabanlı bir radye temel oturma formülü tanıtılmış ve formül iki vaka çalışmasına uygulanmıştır. Formül, radyenin elastisite modülünü, enini, boyunu, kalınlığını, yayılı yükü ve 5 adet zemin tabakasının zemin modülünü ve Poisson oranını bünyesine almaktadır. Önerilen bu yöntem ile mühendisler radye temel oturmasını ve sehimini kolay ve güvenilir bir şekilde hesaplayabileceklerdir.	Zemin, Radye, Temel, Oturma, Formül
182	Raylı Sistemlerde Kullanılacak Depolama Aygıtı Ödünleşim Seçimi ve Yatırım Kararı	"Raylı sistemlerdeki enerji depolama sistemlerinde ilk akla gelen, rejeneratif frenleme enerjisini depolayarak daha sonra trenin hem kendi hem de hattaki diğer trenler için enerji sağlayabilmesidir. Dirençlerde yakılan, israf olan bu enerjiyi kurtarmak; hem çevresel hem de ekonomik olarak oldukça büyük bir faydaya sahiptir. Ayrıca voltaj düşüşlerinin ve yük dalgalanmalarının da önüne geçilebilmesi bu alanda yapılacak çalışmalara büyük önem atfetmektedir. Dünyada raylı sistemlerde enerji depolama sadece teorik olarak kalmamış uygulaması da var olan bir çalışma alanıdır. Ancak bu tarz sistemlerin ödünleşim adı verilen iki veya daha fazla faydalı girdiden birinin diğerine tercih edilmesi, başka bir deyişle belli bir pozitifi çıktıyı diğerine üstün tuttuğu sistemler olduğuna da dikkat edilmelidir. Bu çalışmada da bu alandaki en önemli projeler ve kullanılan depolama aygıtları özelliklerine göre ana hatlarıyla verilmiştir. Son olarak ise böyle bir sistemin kurulmasında seçilecek depolama aygıtının hem ekonomik hem çevresel etkilerini dikkate alan ve depolama yeri ve enerji kullanımı açısından yatırımın mantıklı olup olmayacağına karar veren bir akış şeması oluşturulmuştur. Bu akış şeması ile daha önce ele alınmamış raylı sistemlerde enerji depolama sistemine ödünleşim bir yaklaşım getirilmiştir. Böylelikle akış şemasında belirtildiği şekilde farklı depolama aygıtlarının hem emisyon hem yatırım maliyetleri hesaplanarak depolama aygıtı seçim yapılacak ve son olarak da seçilen bu aygıtın boyut olarak sisteme uygun olup olmadığına göre yatırım yapılıp yapılmamasına nihai bir karar verilecektir."	Raylı Sistemler, Enerji Depolama, Demiryolu, Ulaşım
816	Reaktör Türlerinin ve Parametrelerinin Steam Reforming Prosesiyle Etanolden Hidrojen Üretimine Etkisinin Aspen Plus ile İncelenmesi	Bu çalışmada etanolden hidrojen üretim prosesi Aspen Plus yardımıyla geliştirilmiştir. Geliştirilen simülasyon kullanılarak öncelikle üç farklı reaktör türünün etanol dönüşüm oranlarına etkisi incelenmiş olup RGibss reaktörünün REquilibrium ve RPlug reaktörlerien oranla en iyi dönüşüm oranına sahip olduğu belirlenmiştir. İki farklı aktivite katsayısı modeli olan UNIFAC ve UNIQUAC modelleri test edilmiş olup en iyi dönüşüm oranının UNIQUAC modelinde olduğu tespit edilmiştir. En iyi reaktör ve aktivite katsayısı modeli belirlendikten sonra, sıcaklık, basınç ve karışım oranı gibi reaktör çalışma parametrelerinin etanol dönüşüm oranına olan etkileri sırasıyla çalışılmıştır. Yapılan çalışma neticesinde sıcaklık, basınç ve karışım oranı sırasıyla 500 °C, 1 atm ve 1/4 olarak belirlenmiştir. Son olarak üretilen hidrojen gazının saflaştırılıp kullanabilir hale gelmesi için bir ayrıştırıcı kullanılmış olup %99,9 saflıkta saf H2 elde edilmiştir. Elde edilen veriler Aspen Plus simülatörünün başarılı bir şekilde gerçekleştirildiğini göstermekte olup bu tür başarılı simülasyonların deneysel maliyetleri ve zaman kaybını minimize edebileceğini göstermektedir.	Aspen plus, Etanol, Hidrojen enerjisi, Steam reforming, Reactör şartları
928	Renk Momentleri ve Destek Vektör Makineleri Kullanarak Haploid Mısır Tohumlarının Tanımlanmasında Renk Uzaylarının Sınıflandırma Performansına Etkisinin Karşılaştırılması	Katlanmış haploid mısır ıslah tekniği gerek ıslah süresini kısaltması, gerekse %100 homozigot hatlar elde edilmesi açısından, geleneksel ıslah yöntemleri ile karşılaştırıldığında önemli avantajlar sağlar. Katlanmış haploid mısır ıslah yönteminde önemli işlerden biri melezleme sonucunda elde edilen haploid ve diploid tohumların ayrıştırılmasıdır. Günümüzde bu işlemin elle yapılıyor olması, emek ve zaman kaybının yanı sıra yüksek sınıflandırma hatalarına neden olmaktadır. Bu çalışmada, haploid mısır tohumlarının tanımlanması için bilgisayar görmesine dayalı bir yöntem önerilmiştir. 3000 mısır tohumundan oluşan veri seti üzerinde yürütülen çalışmada, k-ortalamalar kümeleme yöntemi ile mısır tohum embriyoları bölütlenmiştir. RGB, HSV ve Lab renk uzaylarında her renk kanalı için ilk dört dereceden renk momentleri çıkarılmıştır. Böylece her renk uzayı için 12 öznitelik kullanılmıştır. Elde edilen öznitelikler destek vektör makinesi ile sınıflandırılmıştır. Daha genel sonuçlar elde edebilmek için 10-kat çapraz doğrulama yöntemi 20 kez tekrar edilmiştir. Deneysel sonuçlara göre en iyi performans Lab renk uzayında %87,03 doğruluk, %80,15 duyarlılık ve %93,00 özgünlük değerleriyle ölçülmüştür.	mısır, haploid tanıma, renk uzayları, renk momentleri, destek vektör makineleri
903	Risk Değerlendirme Matris Yöntemi Kullanarak Okullarda Deprem Kaynaklı Yapısal Olmayan Risklerin Olası Etkilerinin Belirlenmesi	Ülkemizde okulların inşasında yapısal elemanlar ile ilgili yönetmelik, denetim ve kontroller yeterliliğe sahipken yapısal olmayan elemanlar ile ilgili yönetmelik, bilgi, uygulamalar vb yeterli değildir. Bu durum okullarda yapısal olmayan elemanların gelişigüzel alınmasına, olası bir afet etkisi düşünülmeden rastgele yerleştirilmeleri gibi daha birçok olumsuzluğa neden olmaktadır. Sonuçta okullarda yapısal olmayan elemanlardan kaynaklı risklere ve tehlikelere davetiye çıkarılmaktadır. Henüz okulların proje aşamasında yapısal elemanlarla birlikte yapısal olmayan elemanların değerlendirilmesi sonradan oluşabilecek riskleri ve dolayısıyla tehlikeleri ortadan kaldıracaktır. Bu çalışmada, okulların yapısal olmayan riskleri ve olası etkileri L Matris Yöntemi kullanılarak matematiksel ifadelere dönüştürülmüş ve her bir okulun risk puanı hesaplanmıştır. Son olarak üç okulun risk puanları birbirleriyle karşılaştırılarak risk seviyeleri belirlenmiştir. Çalışmanın amacı, örneklem olarak seçilen okullarda yerinde tespitler yaparak yapısal olmayan risklerin azaltılması ve risklerin ortadan kaldırılması için getirilen önerileri ilgili kurumlar ile paylaşmaktır.	Kaynaşlı, Deprem, Risk, Okullarda Yapısal Olmayan Elemanlar, L Tipi Matris
53	Rodamin 123 Etiketli Bor Nitrür Nanoparçacıklarının Karakterizasyonu ve in vitro Biyogörüntüleme Potansiyelinin Araştırılması	Bu çalışmanın amacı bor nitrür (BN) nanoparçacıklarının floresan bir boya olan rodamin 123 (Rd) ile etiketlenmesi ve biyogörüntüleme amaçlı kullanımının in vitro ortamda araştırılmasıdır. Öncelikli olarak, rodamin 123 etiketi bor nitrür nanoparçacıklarına glutaraldehid çapraz bağlayıcısı aracılığıyla bağlanarak BN-Rd nanoparçacıkları üretilmiş ve SEM, UV-görünür bölge spektroskopisi, MTT hücre proliferasyon testi, ışık mikroskobu ve floresan mikroskobu analizleri ile karakterize edilmiştir. Sitotoksik olmayan konsantrasyonlardaki BN-Rd nanoparçacıkları insan prostat kanseri hücreleri (PC-3) ile insan embriyonik böbrek hücreleri (HEK-293) üzerine uygulanmış ve hücreler floresan mikroskobu altında incelenerek BN-Rd’nin biyogörüntüleme potansiyeli in vitro ortamda araştırılmıştır. Sonuç olarak, SEM analizlerinde ~40 nm boyuta sahip olduğu belirlenen BN ve BN-Rd 30 µg/ml ve üzerindeki konsantrasyonlarda sitotoksik etki göstermiştir. Işık mikroskobu altında incelenen nanoparçacık uygulanmış hücre morfolojileri MTT sonuçlarını destekler nitelikte bulunmuştur. Her iki hücre hattı üzerine de uygulanan BN-Rd’nin 10 µg/ml konsantrasyonda hücreler ile etkileşime geçtiği ve hücrelerin in vitro ortamda floresan mikroskobu altında ışıma yaptığı gözlenmiştir. Bu çalışmadan elde edilen bulgular ışığında rodamin 123 floresan boyası ile etiketli bor nitrür nanoparçacıklarının biyogörüntüleme uygulamalarında kullanım potansiyeli ortaya konmuştur.	bor nitrür nanoparçacıkları, rodamin 123, biyogörüntüleme
203	Rogosinski Lemması ile ilgili Süren Nokta Empedans Fonksiyonları için Carathéodory Eşitsizliği	"Bu makalede, Carathéodory eşitsizliğinin bir sınır versiyonu, pozitif reel fonksiyonlar açısından incelenmiştir. Buna göre, Z(s) süren nokta empedans fonksiyonu; s düzleminin sağ yarı düzleminde tanımlanmış, ??(??)=??2+??1(???1)+??2(???1)2+? olarak verilen analitik bir fonksiyondur. Z(s) fonksiyonunun sanal eksen üzerinde s = 0 sınır noktasında da analitik olduğu varsayılarak, Rogosinski lemması yardımıyla, Z(s) 'nin türevinin modülü için yeni eşitsizlikler elde edilmiştir. Ayrıca, sunulan eşitsizliklerin kesinliği kanıtlanmış ve elde edilen ekstremal fonksiyonların spektral özellikleri araştırılmıştır. Bu doğrultuda, çalışmada önerilen analizler kullanılarak çeşitli filtre yapılarının elde edilmesinin mümkün olduğu gözlenmiştir."	Carathéodory eşitsizliği, Rogosinski lemması, süren nokta empedans fonksiyonu, pozitif reel fonksiyon
423	RSSI Sinyalleri Kullanarak İç Ortamda Parmak İzi Tabanlı YSA ile Konum Tespitinin Gerçekleştirilmesi	Açık alanlarda konum tespiti doğru bir şekilde GPS(Global Positioning System) sistemleri vasıtasıyla elde edilebilmektedir. Ancak GPS sistemleri kapalı ortamlarda konum bilgisini hassas bir şekilde ölçememektedir. İç ortamlarda konum tespiti için özel ağ sistemleri tasarlanmaktadır. Bu makalede, kapalı bir ortamda konumlandırılmış sensörler yardımıyla ortamın parmak izi RSSI sinyalleri yardımıyla çıkartılmış ve sensör düğüm konumları YSA kullanılarak tespit edilmiştir. Gerçekleştirilen uygulamada 2 senaryo kullanılmıştır. İlk senaryo boş bir ofis ortamında, ikinci senaryo ise insanların ve çeşitli nesnelerin olduğu bir ofis ortamında gerçekleştirilmiştir. Sensör düğümlerin gerçek ve tahmini konumları ölçüldüğünde hesaplanan hatanın literatüre göre kabul edilebilir olduğu görülüştür. İlk senaryo için konum tespiti ortalama 18,2 cm hata ile ikinci senaryoda ortalama 24,2 cm hata ile tespit edilmiştir. Önerilen algoritma ve uygulama doğruluk ve güvenilirlik açısından mevcut tekniklerle paralel sonuçlar üretmektedir.	RSSI, Konum Tespiti, Parmak İzi Algoritması, Sensör Düğüm
853	Rulman Seçimi İçin Bir Uzman Sistem	Yapay Zekatekniklerinden biri olan Uzmansistemler, günümüzde yaygın olarak kullanılmaktadır. Uzman sistemler, birdenfazla seçeneğin içinden bilgi ve tecrübeyi kullanarak en uygun olanınınbelirlenmesini sağlayan bir yöntemdir. Rulmanlar, makinelerin dönenparçalarında yaygın olarak kullanılan standart makine elemanlarıdır. Piyasada,çok farklı teknik özelliklere sahip rulmanlar bulunmaktadır. Dolayısı ilekullanılacak olan bir yere göre uygun bir rulmanın seçimi uzmanlıkgerektirmektedir. Bu çalışmada, rulman seçimi yapan bir uzman sistemgeliştirilmiştir. Sistemde, rulmanlara yönelik birçok kural oluşturulmuştur. Kuralar,en uygun uygun rulman tipinin belirlenmesinde yönelik tasarlanmıştır. Kurallar,rulmanların yapısal özellikleri ve karşı koyacakları yük tipleri dikkate alınarakhazırlanmıştır. Belirlenen rulman tipi için sistem kullanıcıya, standart rulmankodunu vermektedir. Bununla birlikte,geliştirilen sistem, rulman iç çap (d), rulman dış çap (D) ve rulman genişliği(B) değerleri girilmesi durumunda kullanıcıya bir rulman kodunu da verebilecekyetenektedir. Rulman seçimi yapan sistemin geliştirilmesinde KAPPA-PC uzmansistem paket programı kullanılmıştır. Rulman bilgi tabanı için ORS rulmankataloğu kullanılmıştır.	Rulman seçimi, Uzman Sistemler
400	Rüzgâr türbini ile fotovoltaik modüler sistemin karşılaştırılması: Ege Üniversitesi-İzmir örneği	"Bu çalışmada rüzgâr ve güneş enerjisi bakımından önemli potansiyele sahip olan İzmir’de bulunan Ege Üniversitesi Makina Mühendisliği Bölümü binası için yaklaşık aynı kapasiteye sahip bir rüzgâr türbini (55 kW) ile fotovoltaik modüler sisteminin (54,4 kW) enerji üretimi ve ekonomik olarak karşılaştırılması yapılmıştır. Makina Mühendisliği Bölümü binasının iklimlendirilmesinde klimalar kullanılmaktadır ve ele alınmış olan rüzgâr türbini ve fotovoltaik modüler sisteminin bu klimaların elektrik kullanımının ne kadarını karşılayabilecekleri incelenmiştir. Her iki sistemin enerji üretimleri TRNSYS yazılımı ile hesaplanmıştır. Bu hesaplamalarda Makina Mühendisliği Bölümü binasının çatısında kurulu bulunan ölçüm istasyonundan alınmış olan dakikalık rüzgâr hızı, rüzgâr yönü, dış hava sıcaklığı ve güneş ışınımı verileri saatlik veriye çevrilmiş ve analizlerde kullanılmıştır. Sonuç olarak ısıtma sezonunda fotovoltaik modüler sistemin ihtiyacın %88,85’i kadar, rüzgâr türbininin ise %72,15’i kadar elektrik üretimi gerçekleştirebileceği hesaplanmıştır. Soğutma sezonunda ise fotovoltaik modüler sistemin ihtiyacın %202,25’i, rüzgâr türbininin ise %114,45’i düzeyinde elektrik üretimi yapabileceği belirlenmiştir. Fotovoltaik modüler sisteminin basit geri ödeme süresi 9,19 yıl, rüzgâr türbinin basit geri ödeme süresi ise 14,52 yıl olarak hesaplanmıştır. Elde edilen sonuçlar değerlendirildiğinde; Ege Üniversitesi Makina Mühendisliği Bölümü binası için fotovoltaik modüler sisteminin kurulumunun enerji üretimi açısından ve ekonomik olarak rüzgâr türbini kurulumdan daha tercih edilir durumda olduğu görülmüştür."	Rüzgâr Türbini, Fotovoltaik Panel, Yenilenebilir Enerji, TRNSYS Analizi, Basit Geri Ödeme Süresi
248	SAĞLIK ÇALIŞANLARINDA FİZİKSEL RİSK ETMENLERİNİN DEĞERLENDİRİLMESİ	Ülkemizde ve dünyada insan yaşamının koruma altına alındığı sağlık kurumlarında çalışanlar birçok tehlike ve risklerle karşı karşıya kalmaktadır. Fiziksel, kimyasal, biyolojik, ergonomik ve psiko-sosyal olarak sınıflandırılan tehlike ve riskler, sağlık kurumlarında çalışanlarda işitme kaybı, Hebatit B, AIDS gibi bulaşıcı hastalıklar, kas ve iskelet sistemi rahatsızlıkları ve çeşitli psikolojik sorunlar başta olmak üzere birçok hastalığa neden olmaktadır. Bu risk etmenlerinden gürültü radyasyon, aydınlatma, elektromanyetik alan ve termal konfor şeklinde sınıflandırılabilen fiziksel risk etmenleri bu kurumlarda çalışanlarda görülen sağlık sorunlarının önemli bir bölümünün nedenini oluşturmaktadır. Sağlık kurumlarındaki mevcut koşulların belirlenmesi, bu koşulların öngörülen standartlarla karşılaştırılmalarının yapılarak kısa ve uzun vadede çalışanlarda oluşturabilecek sorunların önceden tespit edilip gerekli önlemlerin alınması açısından büyük önem arz etmektedir. Bu çalışmada sağlık kurumlarındaki bugüne kadar tespit edilen tehlikeli durumlar ve bunların yol açtıkları sorunlar değerlendirilmiştir.	Sağlık çalışanları, Fiziksel risk etmenleri, İş sağlığı ve güvenliği
161	Sağlık Hizmetleri ve Yönetiminde Yapay Zekâ	"Günümüzde artan kronik hastalıklar, Covid-19 pandemisi gibi salgınlar, ortalama insan ömrünün uzamasına bağlı olarak artan yaşlı nüfusun evde bakım hizmetlerine olan ihtiyacının artışı ve sağlık okuryazarlığının gelişmesine paralel olarak bireylerin sağlık hizmetlerinden beklentilerindeki değişiklikler; sağlık hizmetleri ve yönetiminde de değişimi beraberinde getirmektedir. Sağlık hizmetleri ve yönetimi, sağlık sektörü ve diğer sektörlerin işbirliği ile geniş kitlelere hitap etmektedir. Sağlık profesyonelleri ile birlikte diğer meslek gruplarının bir arada koordineli bir şekilde çalışabilmesi gerekmektedir. Bunun yanında hastalıkların tanı, tedavi, rehabilitasyonunda ve toplum sağlığının geliştirilmesinde sağlık hizmetlerinin yönetiminde sağlık bilgi teknolojilerinin kullanımına ihtiyaç vardır. Tüm bunlar dikkate alındığında, artan iş yükü yanında yetersiz sayıdaki sağlık insan gücü sebebi ile sağlık hizmetleri ve yönetiminde yapay zekâ uygulamalarının kullanılması kaçınılmazdır. Sağlık alanında ve teknolojide güncel gelişmeler doğrultusunda hasta odaklı dijital bir sağlık ekosistemi yaratılmaya başlanmıştır. Umut vaat eden çözümleriyle yapay zekâ uygulamalarının kullanımında gerekli yasal düzenlemelerin yapılması önerilmektedir."	yapay zeka, sağlık yönetimi, sağlık hizmetleri
753	"SANAL GERÇEKLİĞE TİCARİ UYGULAMA YAKLAŞIMLARI; İNŞAAT SEKTÖRÜ ÖRNEĞİ"	"Dünyamızda yaşanan hızlıdeğişim ve gelişimin kendini gösterdiği alanların başında teknolojigelmektedir. Teknoloji konusunun öncülüğü, insanoğlunun bilgi ve yeteneklerinikullanarak gereksinim duyduğu alet, donanım, hizmetin üretilmesi ve bunlarınetkin bir şekilde kullanılması işlevlerini yerine getirmesindenkaynaklanmaktadır. Her geçen gün ortaya çıkan teknolojik gelişmeler, hayatımızahızlıca dâhil olmakta, yaşam kalitemizi ve konforumuzu arttırmaktadır.Teknoloji iletişim, inşaat, eğitim, sağlık ve sanayi gibi daha pek çok sektördeyoğun bir şekilde kullanılmakta, kuramsal ve uygulama alanlarında önemlikatkılar sağlamaktadır. Bu katkılardan, önemli oranda istifade eden sektörlerinbaşında ise ticaret sektörü gelmektedir. Ticari kuruluşların müşterileriyleolan iletişim ve etkileşimlerinin çok hızlı değişim göstermesi, söz konusukuruluşları teknolojik yenilenmelere zorunlu kılmaktadır. Aynı hızla gelişimkaydeden teknoloji dünyası da, toplumsal değişimlere bağlı olarak ortaya çıkanyeni ihtiyaçları etkili yöntemlerle karşılamaktadır. Ticaret ve teknolojidünyasının aynı paralellikteki yaklaşımları, onları aynı kavşakta bir arayagetirmiştir. Bu birliktelikteki yeni itici güç ise son yılların en önemliteknolojik gelişmelerinden biri olan sanal gerçeklik uygulamalarıdır. Pek çokalanda olduğu gibi iş dünyasının da ihtiyaç ve beklentilerini karşılamada yeninesil bir yöntem olan sanal gerçeklik, bireyin duyularını yanıltarak fizikselbir sanal ortamın içindeymiş gibi hissetmesine imkân sağlayan, üç boyutlubilgisayar grafik esaslı teknolojilerin kullanıldığı yeni bir maruz bırakmaaracıdır. Bu bağlamda çalışmada; sanal gerçekliğin bilişsel ve duysaldeneyimlemelerle yüksek ve kalıcı etkileşim gücünün ticaret alanındakiyansımalarının, inşaat sektörü özelindeki etkilerinin ve kazanımlarınınaktarılması başlıca hedeflerdendir."	Ticari yaklaşımlar, Sanal gerçeklik, İnşaat
605	Sanayiden-Kente, Kentsel Dönüşüm Uygulamalarında Tematik Kent Haritaları: Uşak İli Örneği	Kentsel dönüşüm, köylerden kente göçün etkisiyle hızlı ve çarpık kentleşme ayrıca heyelan, deprem, taşkın gibi doğal afetler sonucu kentlerin yıpranmasıyla ortaya çıkmış bir kavramdır. Yıkılmış, tahrip olmuş ya da köhneleşmiş bölgelerin fiziksel, sosyal, ekonomik koşullarını planlı ve kalıcı bir şekilde iyileştirerek tekrar kullanıma kazandırır. Özellikle 1950’lerden sonra ülkemizde yaşanan göçler kentlerde yeni merkezler oluşturmuştur, kentlerin gelişim yönlerini değiştirmiş ve dikey mimaride yapıların ortaya çıkmasına neden olmuştur. Ülkemizde 1999 Marmara ve Düzce depremlerinden sonra yaşanan yıkımlarla kentleşme ve yerleşme sorunları daha görülür hale gelmiştir. Toplu Konut İdaresi Başkanlığı (TOKİ) ve belediyelerin önderliğinde afet riskinin azaltılması, gecekondu bölgeleri kentsel ve sanayi bölgelerinin dönüşüm projeleri uygulanmaya başlanmıştır. Kentsel Dönüşüm projelerine yönelik olarak, Uşak İlinde ileriye yönelik kentsel dönüşüm uygulaması planlanan sanayi bölgesi bir alanda bölgede ki mevcut işletme sahiplerine yönelik olarak 15 soruluk anket çalışması gerçekleştirilmiştir. Sahadan toplanan bu anket verilerinin istatistiki olarak düzenlenmesi ve değerlendirilmesini oluşturulan bu verilerin değerlendirmesi yapılmış ve Coğrafi Bilgi Sistemi (CBS) yöntemiyle tematik harita olarak görselleştirilmesi sağlanmıştır. Bu bağlamda işletmecilerin şüphelerinin ve çekincelerinin giderildiğinde büyük kısmının bölgede kentsel dönüşüm uygulamasına sıcak baktığı gözlemlenmiştir.	Kentsel Dönüşüm, CBS, Tematik Harita, Anket
1023	Sandviç Uzun Dikdörtgen Plakların Statik Çökmelerinin Analizi	Bu çalışmada düzgün yayılı yanal yük etkisindeki sandviç uzun dikdörtgen plakların statik çökmeleri incelenmiştir. Yüzey malzemesi olarak farklı sıralanmış simetrik katmanlı kuazi-izotropik (yarı izotropik) karbon/epoksi malzeme ve öz (çekirdek) malzemesi için ise balsa ağacı seçilmiştir. Plak kenarlarının ankastre ve basit mesnetlenmiş halleri incelenmiştir. Öz malzemesinin ve dış cidarların kalınlığına, dış cidarların farklı katman dizilimine ve sınır koşullarına sahip sandviç plakların maksimum çökmeleri, uzun plak yaklaşımıyla incelenmiştir. Sonuçlar, Sonlu Elemanlar Yöntemi (SEY) temelli nümerik çalışmayla karşılaştırılmış ve birbirini sağlamıştır. Aynı ağırlığa sahip sandviç plakların maksimum çökmeleri araştırılmış, öz malzemesinin ince dış cidarların kalın olduğu durumda maksimum çökmeler daha fazla bulunmuştur.	Maksimum çökme, Parametrik çalışma, Sandviç plaklar
867	SANKİ-BİR-BOYUTLU KAVİTASYONLU LÜLE AKIŞLARININ YENİ KABARCIK GAZ BASINCI YASASIYLA MODELLENMESİ	Bu çalışmanın amacı, deney sonuçlarıyla uyumluve ticari yazılımlara uyarlanabilen bir hidrodinamik kavitasyon modeliningeliştirilmesidir. Bunun için sanki-bir-boyutlu kabarcıklı kavitasyonlu lüleakışları için yeni kabarcık gaz basıncı yasası kullanılarak kabarcık sönümmekanizmalarını içerecek şekilde bir hidrodinamik kavitasyon modeli geliştirilmiştir. Bumodelde kabarcıklı sıvı iki-fazlı homojen karışım olarak ele alınmış, kabarcıkdinamiği için Rayleigh-Plesset denklemi kullanılmış ve kabarcık çekirdekleşmesigöz önünde bulundurulmamıştır. Böylecesanki-bir-boyutlu kavitasyonlu lüle akışları için elde edilen denklem sistemi,kabarcık yarıçapı ve basınç katsayısı için birinci mertebeden denklem sistemiiçin başlangıç değer problemine dönüştürülmüştür. Başlangıç değer problemininsayısal çözümü için Runge-Kutta-Fehlberg uyarlanmış adım büyüklüğü yöntemikullanılarak sayısal algoritma yazılmıştır. Kavitasyonlu lüle akışları deneykoşullarına uygun olarak elde edilen sonuçlar deney sonuçlarıylakarşılaştırılarak yorumlanmıştır.	kavitasyonlu lüle akışları, kavitasyon modelleri, kabarcık dinamiği
257	Seçici Lazer Ergitme Yöntemi ile Üretilen Mikro Kafes Yapıların Yüzeyinde Meydana Gelen Kusurların Mekanik Özelliklere Etkilerinin İncelenmesi	Bu çalışmada seçici lazer ergitme yöntemi ile üretilen mikro kafes yapılarda meydana gelen boşluklar, yüzeye yapışan tozlar ve geometrik çarpılmalar gibi kusurların mekanik özelliklere etkileri incelenmiştir. Mikro kafes yapılar 316L paslanmaz çelik malzemesinden, hacim merkezli kübik (BCC) yapı şeklinde, 200 µm çapında tellerden meydana gelecek şekilde üretilmiştir. Taramalı elektron mikroskobu görüntüleri kullanılarak yüzeyde meydana gelen kusurlar gerçeğe yakın katı modellenmiştir. Kafes yapıların mekanik özellikleri deneysel ve sonlu elemanlar yöntemi kullanılarak basma testleri ile incelenmiştir. Yapılan testler sonucunda hücre sayısının arttırılması, buna bağlı olarak tel sayısının arttırılması ile sonlu elemanlar sonuçlarının deneysel verilere yakınsadığı gözlemlenmiştir. Sıkışma bölgesinin gerçeğe yakın modellenmesinde, analiz süresi ve deneysel sonuçlara yakınsama göz önüne alındığında en az iki yarım hücrenin modellenmesi gerektiği görülmüştür. Parça üzerine yapışan mikro tozların gerilme değeri üzerinde çok etkisinin olmadığı görülse de erken temas bölgeleri oluşturmaları sebebi ile birim şekil değişiminin gerçeğe daha yakın hale getirdiği saptanmıştır.	Mikro Kafes Yapılar, Seçici Lazer Ergitme, Hücresel Malzemeler, Eklemeli İmalat, Sonlu Elemanlar Yöntemi
189	Seramik Malzemelerde Piroplastik Deformasyonların Deneysel Analizi ve Sonlu-Elemanlar Yöntemiyle Doğrulanması	Seramik sağlık-gereçleri ısıl işlem sırasında sıvı faz sinterlemesi ile mukavemet kazanırken kalıcı piroplastik deformasyon da geçirirler. Bu nedenle, döküm yapılarak elde edilecek olan yarı mamul formunun pişirim sırasında oluşan piroplastik şekil değiştirmeler dikkate alınarak tasarlanması gerekir. Bu sayede, istenilen nihai ürün formu hassas olarak tam da pişirim sonrasında elde edilmiş olur. Yarı mamul ürün kalıp formları genellikle tecrübeye dayalı olarak ve benzer ürün prosesleri takip edilerek tasarlanmaktadır. Bu çalışmada, iki farklı lavabonun piroplastik deformasyon analizi hem deneysel hem de Sonlu Elemanlar Metodu (SEM) kullanılarak gerçekleştirilmiştir. İlk olarak basit şekilli bir çubuğun farklı mesnet aralıklarında deneysel deformasyonu incelenmiştir. Çalışmanın devamında, bu çubukların aynı mesnet mesafelerinde ANSYS ortamında Sonlu Elemanlar Analiz (SEA) çalışmaları yapılmış ve deformasyon değerleri doğrulanmıştır. Nümerik yaklaşımın geçerliliği gösterildikten sonra, geçmişte deneme yanılma yöntemi ile geliştirilmiş kalıplarda üretilmekte olan iki farklı lavaboya ait 3-boyutlu modeller oluşturulmuş, sonlu elemanlar metoduyla bu modeller üzerinde gerçekleştirilen piroplastik deformasyon analiz sonuçları sunulmuştur.	Seramik sağlık gereçleri, piroplastik deformasyon, sonlu elemanlar analizi, tasarım
677	Sınır Şartlarının Ortotrpik Çekirdekli Kompozit Sandviç Kirişlerinin Doğal Frekanslarına Olan Etkisi	Değişik sınır şartlarının orthotropik çekirdek tabakaya sahip kompozit malzemenden yapılmış olan kirişlerin serbest titreşim davranışları üzerine olan etkisi incelenmiştir. Çözümlemede, sonlu elemanlar paket programı kullanılmış olup kodlar MATLAB ile yazılmıştır. İki boyutlu kirişin bir adet ortotropik çekirdekten oluştuğu ve yüzey tabakasının homojen ya da heterojen olduğu varsayılmıştır. Kiriş boyuna titreşimler dikkate alınmış olup çekirdek ve yüzey tabaklarının malzeme özelliklerinin doğal frekans üzerine etkisi de ayrıca çalışılmıştır. Sonuçlara göre doğal frekanslar yüksekten düşüğe doğru sırasıyla ankastre-ankastre, ankastre-basit mesnet, basit mesnet-basit mesnet ve ankastre-serbest olarak belirlenmiştir. Ayrıca, saf Al tabaka yerine Al-TiB2 fonksiyonel derecelendirilmiş yüzey tabakası kullanmak ve inhomojenlik katsayısını artırmak doğal frekansı düşürmüştür.	Titreşim, Doğal frekans, Sınır şartları, Kompozit kirişler, Orthotropi
398	Sıra-Bağımlı Hazırlık Zamanlı Genel Montaj Hattı Dengeleme Problemlerinin Çözümü İçin Bir Diferansiyel Gelişim Algoritması	Basit Montaj Hattı Dengeleme Problemleri (BMHDP) ile ilgili literatürde birçok çalışma yapılmıştır. Ancak BMHDP’de bulunan kısıtlardan dolayı yapılan akademik çalışmalar ve endüstrideki uygulamalar arasında büyük bir boşluk bulunmaktaydı. Bu boşluğun kapatılması için Genel Montaj Hattı Dengeleme Problemleri (GMHDP) adı altında daha çok endüstrinin pratik sorunlarını çözmeye yönelik çalışmalar başlamıştır. Otomotiv ve elektronik sektöründe sıkça rastlanan sıra-bağımlı hazırlık zamanları, daha önce yapılan Montaj Hattı Dengeleme (MHD) çalışmalarında ele alınmamıştır. Daha önceleri, MHD çalışmalarında hazırlık zamanları, istasyon zamanlarına eklenerek problemler çözülüyordu. Bu yaklaşım sorunu çözmede yetersiz kaldığı için sıra-bağımlı hazırlık zamanlı GMHDP çalışmaları ortaya çıkmıştır. Sıra-bağımlı hazırlık zamanlı GMHDP, NP-zor yapıda ve çok karmaşık problemler olduğundan çözümü için lineer programlama ve dal-sınır algoritması gibi belirli (deterministik) yöntemler, makul zamanlarda çözüm üretememektedir. Bu çalışmada ise problemlerin çözümünde bir metasezgisel yöntem olan yeni bir Diferansiyel Gelişim Algoritması (DGA) geliştirilmiştir. Geliştirilen DGA’nın performansı literatürdeki test problemleri üzerinde denenmiş ve literatürde daha önce geliştirilmiş sezgisel yöntemlerden daha iyi sonuçlar vermiştir.	Montaj hattı dengeleme, sıra-bağımlı hazırlık zamanlı, diferansiyel gelişim algoritması
208	Siber Zorbalık Tespit Yöntemleri Potansiyel Uygulama Alanları ve Zorluklar	Dünya genelinde sosyal medya kullanıcılarının karşılaştığı sorunların başında gelen siber zorbalık gün geçtikçe daha da artmaktadır. İnsanlar arasında yaygınlaşan İnternet kullanımı, siber zorbalığın uygulama alanlarının da artmasına neden olmuştur. Siber zorbalar, İnternet üzerinden yapacakları zorbalıkların tespit edilememesi veya tespit edilse dahi yasal bir yaptırım uygulanmayacağı düşüncesiyle geleneksel zorbalığa oranla daha fazla zorbalık yapmaktadırlar. Artan siber zorbalık suçları, kurbanlarına psikolojik baskılar yaşatarak toplumdan dışlanmaları ve hatta intiharın eşiğine gelmelerine neden olmaktadır. Bu ve buna benzer sorunların önüne geçilmesi için siber zorbalığın anlık tespit edilmesi gerekir ancak bu oldukça güçtür. Bu problemin tespit edilmesi için literatürde çeşitli çalışmalar gerçekleştirilmiştir. Bu çalışmada öncelikle siber zorbalık ve türleri, tespit için kullanılan makine öğrenmesi yöntemleri ve algoritmaları ile literatürde yapılan çalışmalar sunulmuştur.	Bilgi güvenliği, siber zorbalık, siber suç, siber güvenlik
191	Sigara Kullanma Durumunun Çoklu Fizyolojik Ölçümler Ve Makine Öğrenmesi Teknikleri Kullanılarak Tahmini	Sigara kullanımı toplumlarda gerek sağlık gerek ekonomik açıdan ciddi kayıplara sebep olmaktadır. Kullanım seviyesinin ölçümünde bir altın standart bulunmamasına rağmen, Fagerstörm Nikotin Bağımlılık Testi (Fagerstörm Test for Nicotine Dependency – FTND) ve HONC (Hooked on Nicotine Checklist) gibi geleneksel testler ve çeşitli nörogörüntüleme yaklaşımları kişinin sigara içme durumunun seviyesi hakkında bir bilgi vermektedir. Bu çalışmada, objektif bir veri olan fizyolojik parametrelerin subjektif bir veri olan bağımlılık testlerinin yerine kullanım seviye tespitinde yeni bir yaklaşım olarak kullanılabileceğini göstermek amaçlanmıştır. Bu amaçla çeşitli seviyelerdeki sigara kullanıcılarından fizyolojik sinyaller (elektrokardiyogram (EKG), Solunum ve Fotopletismografi) toplanmıştır. Bu sinyallerden elde edilen çeşitli öz niteliklerden makine öğrenmesi yaklaşımları kullanılarak katılımcılar düşük seviye veya yüksek seviye olarak tahmin edilmeye çalışılmıştır. Çalışma için önceden FTND bağımlılık testine giren değişik kullanım seviyelerinde 95 katılımcı alınıp bu kişilerden sırasıyla 50 saniyelik EKG, solunum ve fotopletismografi sinyalleri alınmıştır. Öznitelik çıkarımından sonra, parametre optimizasyonu ve sınıflandırma içeren 10 kat içiçe çapraz geçerlilik gerçekleştirilmiştir. Yapılan sınıflandırma sonucunda destek vektör makinesi kullanılarak %93, diskriminant analizi kullanılarak ise %91 doğruluk başarımı elde edilmiştir. Bu sonuçlar, yukarıda belirtilen fizyolojik parametrelerin makine öğrenmesi algoritmaları aracılığı ile sigara kullanım durumunun tespitinde kullanılabileceğini göstermektedir.	Sigara Kullanımı, Fotopletismografi, EKG, Solunum, Makine Öğrenmesi, Sınıflandırma
211	Siirt ilindeki bazı binaların riskli bina tespit yönetmeliğine göre değerlendirilmesi	Birdeprem ülkesi olan Türkiye’de, bina risk tespiti yapılmamış büyük bir yapıyoğunluğu bulunmaktadır. Bu durum endişe vericidir. Siirt ili de 1.derecedendeprem bölgesinde bir şehir olarak yerini almaktadır. Riskli Bina TespitYönetmeliği ( RBTE 2013) kapsamında yapıların risk tespitini yapmanın koşullarıdaha da kolaylaşmıştır. Bu yönetmelik kapsamında herhangi bir bölgede riskteşkil edebilecek yapılar hakkında bilgiler alınarak risk haritasıçıkarılabilmekte ya da elde edilen veriler ile bir dağılım yapılabilmektedir.Bu hususta Riskli Bina Tespit Yönetmeliği ile ilk aşamada yapılar hakkındafikir sahibi olmak için yapı performans puanı hesaplanabilmektedir. Risk tespiti yapılmamış ve yapı yoğunluğubulunan illerden biri de Siirt’tir. Bu durumun çeşitli nedenleri bulunmaktadır.Bu nedenlerden en önemlisi yapı sahiplerinin, yapılarında risk şüphesi olduğunubilmelerine rağmen yenileme hususunda ekonomik imkânlara sahip olmamalarıdır.Diğer birçok neden, riskli yapıların tespiti konusunda yeterli bilgiye sahipolmamaları, bilinen hiçbir yıkıcı deprem koşulunun olmaması nedeniyle yeterinceciddiye almamalarıdır. Ayrıca müstakil evlerde yaşayanların apartman tipidairelerde yaşamak istememesi gibi nedenlerle açıklanabilir. Bu çalışmakapsamında Siirt il merkezinde risk tespiti yapılmış ve idarece yıkım kararıalınmış 5 adet yapıya ait elde edilen bilgiler ışığında bina performanspuanlarının hesaplanması hususu ele alınmıştır.	Bina Risk Tespiti, Bina Performans Puanı Değerlendirilmesi, Siirt Kentsel Dönüşüm
336	SİLAHLI ÖZEL DENİZ GÜVENLİK GÖREVLİLERİNİN (SÖDGG) DENİZCİLİĞE ADAPTASYONU ÜZERİNE BİR ARAŞTIRMA	"Bu çalışmanın amacı; deniz haydutluğu bölgelerinde güvenliği sağlamak için geçici olarak gemilerde bulundurulan SÖDGG’lerin denizciliğe adaptasyonuna etki eden unsurların tespit edilmesi ve bu değişkenler üzerindeki algılarının ortaya konulmasıdır. Bu amaçlar doğrultusunda nitel ve nicel araştırma teknikleri kullanılarak tanımlayıcı ve kısmen keşifsel bir araştırma gerçekleştirilmiştir. Literatür taraması ve uzman görüşü sonucunda tespit edilen değişkenler ışığında oluşturulan anket formu 36 farklı uyruktan toplam 125 SÖDGG’ye uygulanmıştır. Araştırmanın sonuçlarına göre SÖDGG’lerin denizciliğe intibakını belirleyen boyutlar, 6 faktör (Kariyer, İşbirliği ve Uyumluluk, Kişilik Uygunluğu, Duygusal Koşullar, İş Koşulları, Fiziksel Koşullar) altında toplanmıştır. Bu kapsamda, kariyer ile işbirliği ve uyumluluk boyutları arasında pozitif yönlü anlamlı bir ilişki tespit edilmiş olup, askeri tecrübe ile kişilik uygunluğu değişkenleri arasında ise negatif yönlü anlamlı bir ilişki tespit edilmiştir. Bu araştırma, literatürdeki boşluğu gidermenin yanı sıra hem güvenlik görevlilerinin denizciliğe adaptasyon sürecinin etkin bir şekilde yönetilmesi, hem de güvenlik firmalarının istihdam için ideal personel seçim sürecinin iyileştirilmesine katkı sağlanmıştır."	SÖDGG, Deniz haydutluğu, Güvenlik
205	Silika Aerojel Katkılı Hibrit Silis Dumanı Harçlarının Mekanik, Por Yapısı, Termal İletkenlik ve Mikro Yapı Özellikleri	Çimento esaslı karışımlarda yüksek miktarda silika aerojel kullanımının çimento esaslı malzemelerin termal yalıtım özelliklerine üstün düzeyde katkı sunduğu iyi bilinen bir gerçektir. Bununla birlikte, günümüz koşullarında silika aerojellerin üretim maliyeti geleneksel yalıtım malzemelerine kıyasla oldukça yüksektir. Bu çalışma, düşük katkı oranlarında silika aerojel tozu içeren alkali-aktive edilmiş hibrit silis dumanı harç özelliklerine odaklanmaktadır. Bu amaçla aerojel katkı oranları çimento ağırlığınca %0, %0.25 ve %0.5 düzeylerinde tasarlandı ve harç karışımlarının alkali aktivasyonu çimento ağırlığınca %0.1 ve %0.2 dozajlarındaki sodyum karbonat (Na2CO3) ile gerçekleştirildi. 2, 7 ve 28 günlük kür sürelerinin tamamlanmasından sonra, az miktardaki silika aerojel ilavesinin hibrit harç numunelerinin mekanik, termal iletkenlik, por yapısı özellikleri ve mikro yapı morfolojisi üzerindeki etkisi ayrıntılı olarak araştırılmıştır. Deneysel sonuçlar, % 0.25 aerojel katkılı numunelerde maksimum % 2.4'lük basınç dayanımı düşüşüne karşın numunelerin termal yalıtım özelliklerinin % 28 düzeyinde gelişebildiğini göstermektedir. Hibrit silis dumanı harçlarında jel gözenek oluşumunun yüksek seviyesine (?% 40) bağlı olarak, silika aerojel ilavesinin harç numunelerinin mekanik özellikler üzerindeki olumsuz etkisi sınırlanmaktadır. Bu çalışma hibrit silis dumanı harç karışımlarında silika aerojellerin kullanımı hakkında yeni bir bakış açısı sunmaktadır.	hibrit harç, silika aerojel, termal iletkenlik, silis dumanı, por yapısı
682	Silopi Harbul açık işletmesi delme-patlatma çalışmaları incelemesi	Açık işletme maden sahasında delme-patlatma çalışmaları dekapaj işinin en önemli ayağını oluşturmaktadır. Bu çalışmada Silopi Harbul açık işletmesinde yapılan delme – patlatma çalışmaları yerinde gözlemlenmiş ve patlatma parametreleri tespit edilmiştir. Teorik yaklaşımlardan yaralanılarak ön tasarımlar hazırlanmış ve sahada uygulanmaya başlanmıştır. Uygulanan paternler yerinde takip edilerek sonuçlar kayıt altına alınmıştır. Bu sonuçlar üzerinde hacimsel verim yorumlanmış, özgül şarj oranları karşılaştırılmıştır. Patlatma sonucu oluşan dekapaj yığınını temsil edebilecek fotoğraflar alınmış ve görüntü boyut analiz programı Split Desktop 4.0 ile boyut analizi yapılmıştır. Boyut analizinden elde edilen sonuçlar, formasyon bazında karşılaştırılmıştır. Çalışma sahasında kurulu bulunan Şev izleme istasyonu IBIS Radar sistemi kullanılarak izleme alanında gerçekleştirilen deneme atımlarının atım saatlerinde şev stabilitesi üzerinde hareket etkisi araştırılmıştır. Dekapaj çalışmalarının yapıldığı Gercüş, Midyat ve Cudi jeolojik formasyonlarındaki patlatmalar hacimsel verim açısından, özgül şarj değerleri karşılaştırılmıştır. Cudi formasyonunda 110 mm delik çapının, Gercüş ve Midyat formasyonunda 160 mm delik çapının daha verimli olduğu tespit edilmiştir. Boyut analizi bakımında uygulanan deneme atımların tümünde sonuçlar 0-635 mm boyut aralığının ve saha yükleme–taşıma ekipmanları tarafından yüklenebilir olduğu gözlenmiştir. Cudi formasyonunda yapılan atımlar için alınan IBIS anlık şev izleme istasyonu verilerinin incelemesinde 6 saatlik yer değiştirmenin -1,4 mm ile -0,15 mm aralığında olduğu ve patlatmasız zaman dilimleri ortalamasına yakın bir değerde olduğu tespit edilmiştir. Özellikle Cudi formasyonunda uygulanan delme patlatma faaliyetlerinin şevlerin stabilitesini olumsuz yönde önemli ölçüde etkilemediği sonucuna varılmıştır.	Asfaltit kömürü, Boyut analizi, delme, hacimsel verim, harbul filonu, patlatma, silopi
372	Simenit Gölü Kumunun Seramik Sırlarında Renklendirici Olarak Kullanımının Araştırılması	Seramik bünyeyi ince bir tabaka halinde kaplayan ve camsı yapı oluşturan sırlar, seramik yapıya koruyucu tabaka sağlaması ile birlikte sırın kimyasal bileşimine ve pişirim parametrelerine bağlı ürünün renk, parlaklık ve yüzey pürüzlülüğü gibi özelliklerini etkilemektedir. Seramik sırları için renk önemli bir faktördür. Sırların renklendirilmesi için pigmentlerden, metal oksitlerden veya doğal hammadde kaynaklarından yararlanılmaktadır. Günümüzde seramik teknolojisinin gelişimiyle birlikte doğal kaynak ve atık malzemelerin seramik ve seramik sır hammaddesi olarak kullanımı artmakta ve ticari sır üretiminin yanı sıra doğadan temin edilen malzemelerle alternatif sır kompozisyonları oluşturulmaktadır. Bu çalışmada Samsun ili Terme ilçesinde bulunan Simenit Gölü kıyısından temin edilen kumun şeffaf sır kompozisyonunda yeni bir renklendirici kaynağı olarak kullanımı araştırılmıştır. Simenit Gölü Kumu (SGK) öğütme işleminin ardından faz analizi için XRD ve kimyasal kompozisyonunun belirlenmesi için XRF analizlerine tabi tutulmuştur. Termal davranışlarının belirlenmesi için ısı mikroskobu ve TG/DTA analizleri gerçekleştirilen SGK farklı oranlarda şeffaf sır kompozisyonlarına ilave edilmiş ve seramik bünyelere uygulanmıştır. Farklı oranlarda SGK katkısı ile hazırlanan sırlı bünyelerin pişirimi sonrasında renk analizleri gerçekleştirilmiş ve sarıdan kızıl kahveye renk geçişi gözlemlenmiştir.	Seramik, Seramik sırları, Demir oksit, Simenit Gölü
49	Sinop İli Trol Teknelerinin Birim Av Gücü ve Ekonomik Yapısının İncelenmesi	"Araştırma, Sinop ilinde trol avcılığı yapan teknelerin ekonomik durumunu ortaya koymak maksadıyla, 2018-2019 balıkçılık sezonunda gerçekleştirilmiştir.Sinop iline kayıtlı trol teknelerinin avcılık faaliyetine katkısı, birim av güçlerinin tespiti, ekonomik analizi ve Sinop trol balıkçılığının gelir gider tablosu belirlenmiştir. Araştırma sonucunda elde edilen bulgularla Sinop trol balıkçılığının başarılı ya da zayıf noktaları tespit edilmeye çalışılmıştır. Sinop İline kayıtlı olan 21 adet trol teknesi tespit edilmiş olup bunların içinden aktif dip trolü balıkçılığı yapan rastgele 8 tanesi ile yüzü yüze görüşme ve anket yoluyla çalışma yürütülmüştür. Veri paylaşımı yapmayı kabul etmeyen 3 tekne çıkarılarak, kalan 5 teknenin verileri birincil veri olarak değerlendirilmiştir.Çalışma kapsamında incelenen trol teknelerinin bürüt hasılaları sırasıyla; 563990 TL; 471075 TL; 488405 TL; 644155 TL ve 300675 TL, toplam yıllık İşletme masrafları sırasıyla; 497606 TL; 428647 TL; 438647 TL; 510801 TL ve 268852 TL, net kârları sırasıyla; 66384 TL; 42995 TL; 49758 TL; 133354 TL ve 31823 TL olarak tespit edilmiştir.Çalışma sonucunda örneklenen teknelerin 2018-2019 av sezonunda kârlı oldukları tespit edilmiştir."	Trol Tekneleri, Birim Av Gücü, Sinop, Balıkçılık
999	SİVAS BÖLGESİNE AİT DEMİR CEVHERİNİ KURU MANYETİK AYIRMA İLE ZENGİNLEŞTİRME ÇALIŞMALARI VE UYGUN TESİS TASARIMI	Bu çalışmada, Demir Export A.Ş.’ye ait demir cevheri numunesinin konvansiyonel manyetikayırma ile zenginleştirmesine yönelik stratejiler değerlendirilmiştir. Çalışmada kullanılan demircevheri %53,20-53,78 Fe içeriğine sahip olup, SiO2 içeriği %10,5’in üzerinde ölçülmüştür. Al2O3içeriği ise %2,3’ün, toplam alkali içeriği (K2O+Na2O) ise %0,6’nın üzerindedir. Bu özellikleri ilecevherin satışlara temel teşkil eden analiz değerleri, Fe içeriğini sorunsuz olarak sağlamaktadır.Fakat silis, alümina ve alkali içerikleri red sınırı olarak tanımlanan değere çok yakın ya da birmiktar üzerinde olmaktadır. Deneysel çalışmalar özellikle impürite içeriğinin çıkardığı busorunları gidermeye yönelik olarak gerçekleştirilmiştir. Mevcut üretim yöntemi göz önünealınarak geliştirilen yöntemin kuru bir ayırma yöntemi olması gerekliliği belirlenmiş ve bu nedenlekuru manyetik ayırma testleri planlanmış ve yürütülmüştür. Ayrıca cevherden üretilebileceken kaliteli ürün özelliklerini ortaya koyabilmek amacıyla ağır sıvı testleri de uygulanmıştır.Deneysel çalışmalar sonucunda -30+10 mm ve -10 mm fraksiyonlarında sırasıyla ağırlıkça %68(%61,26 Fe) ve %92 (%55,39 Fe) oranında ürünler alınabileceği belirlenmiştir.	Hematit, Yüksek alan şiddetli kuru manyetik ayırma, Ağır ortam, Tesis tasarım
720	SİVİL HAVACILIKTA ELEKTRİKLİ YER HİZMETLERİ TEÇHİZATI KULLANIMI FAYDALAR, KISITLAR VE ÖNERİLER	Havacılık sektörü, her yıl gösterdiği yüksek büyüme oranları yanı sıra, çevre ve sağlık sorunlarına neden olan emisyonları azaltmak ve akaryakıt ile işletme maliyelerini düşürmek için gayret göstermektedir. Bu çabaların ortak paydasında bulunan tahrik sistemlerinde elektrik enerjisi kullanımı giderek ilgi çekmektedir. Bir yandan da yetkili otoritelerin elektrikli araç kullanımı konusundaki yaklaşımı sonucu, havacılık ekosisteminin önemli unsurlarından biri olan yer hizmetlerinde kullanılan teçhizatın da elektrikli alternatifleri gündeme gelmiştir. Bu araştırmada, yer hizmetlerinde kullanılan teçhizatın elektrikli olmasındaki faydalar ile birlikte söz konusu teçhizatın kısıtları ve konu hakkındaki öneriler ortaya konulmuştur. Araştırma nitel olarak gerçekleştirilmiş ve ikincil verilerden faydalanılmıştır. Araştırmada dünyada bu alanda yapılmış uygulama çalışmalarından elde edilen deneyim ve modelleme çalışmaları sonuçları analiz edilmiş, bu alandaki genel eğilim ortaya konulmuştur. Ülkemizde önde gelen firmalardan birisinin mevcut elektrikli yer hizmetleri teçhizatı kullanım oranları değerlendirilmiştir. Ülkemiz elektrikli yer hizmetleri teçhizatı kullanımının incelenen ülkeler ortalamasında olduğu görülmüştür. Çalışma sonucunda elektrikli yer hizmetleri teçhizatının yaygınlaşması için gerekli şartlar belirlenmiş ve öneriler oluşturulmuştur.	Sürdürülebilir Havacılık, Yer Hizmetleri Teçhizatı, Emisyon, Elektrikli Yer Hizmetleri Teçhizatı
684	Smart EEG Tasarımı	Beyin bilgisayar arayüzü (BBA) yaygın olarak Elektroensefalografi (EEG) sinyal tabanlı olup insan beyni ile bilgisayar arasında iletişim kurmayı sağlar. Günümüzde BBA tekniği ile hastalık teşhisi, engellilerin yaşam konforunu yükseltme, eğlence gibi birçok alanda çalışma yapılmaktadır. Bilgisayar ve nöroloji bilimindeki gelişmeler birçok araştırmacıyı bu alana yöneltmekte ve yaşam standartlarının artmasıyla her geçen gün BBA ile ilgili çalışmalar daha fazla önem kazanmaktadır. Bu çalışmada, basit bir program arayüzü ile Epilepsi ve Şizofreni hastalığı, Uyku–Uyanıklık durumu ve Sağ–Sol imleç hareketinin tespiti çıktı olarak gösterilmesi hedeflenmektedir. Bu dört farklı durumun en yakın komşu (KNN) ve destek vektör makinaları (DVM) modelleri oluşturulup doğruluk oranı yüksek olan model bir dijital sinyal işleme (DSP) kartına yüklenerek offline veya online bir şekilde tespiti yapılmaya çalışılmıştır. Çalışmada Matlab Simulink, Matlab GUI ve TMS320F28335 DSP kartı kullanılarak modeller DSP’de işlenip sonuçlar bu program arayüzünde gösterilmiştir. Bu BBA sistemi farklı hastalık veya durumların EEG sinyallerini sınıflandırma sonucu tek bir uygulama ile kullanıcıya göstermektedir	BBA, DSP, KNN, DVM
776	Sodyum Silikoflorürün Mikroyapı ve Isıl Davranışlarının İncelenmesi	Sodyum silikoflorür, Na2SiF6'nın kimyasal formülü ile son zamanlarda seramik, metalurji ve kimya mühendisliği gibi çeşitli endüstrilerde birçok uygulama alanı bulan inorganik sentetik bir malzemedir. Bu tozun en önemli kullanımlarından bazıları opal cam-seramik, sırlar ve fritlerdir. Uygulama alanlarının gün geçtikçe artmasına karşı, literatürde sodium silikoflorür (SSF) ile ilgili sınırlı sayıda kaynak mevcuttur. Bu araştırmada, ticari bir sodyum silikoflorür tozunun ısıl davranış ve mikroyapı açısından karakterize edilmiştir. Termal analiz, hava atmosferinde 900 °C’de diferansiyel termal ve termo gravimetri eğrilerine göre araştırılmıştır. Mikroyapısal analizler, taneciklerin tane büyüklüğü ve morfolojisini incelemek için taramalı ve geçirimli elektron mikroskopları kullanılarak yapılmıştır. Sonuçlar, ticari sodyum silikoflorür malzemesinin, eşlik eden bir endotermik reaksiyonla havada 430-600 °C sıcaklık aralığında çözündüğünü göstermiştir. Mikroyapısal karakterizasyonlarla, incelenen SSF tozunun granüler morfolojisi, altıgen şekilli prizmaların ve ilgili gözeneklerin varlığına da açıklık getirmiştir.	Sodyum silicoflorür, Karakterizasyon, Termal analiz, Elektron mikroskobu
175	Soğuk Şartlar Altındaki Bir Boruda MHD Nanoakışkanın Zorlanmış Taşınım ile Isı Transferi	Mevcut çalışmada manyetik alan altındaki bir boruda Al2O3–su nano akışkanının ısı transferi olgusu sayısal olarak incelenmiştir. Dış manyetik alan akışkan yönüne dik olarak uygulanmıştır. Yönetici denklemler ANSYS Fluent ticari yazılım programı ile çözülmüştür. Akışkan sıcaklığı boru sıcaklığından daha yüksek tutularak akışkanın soğuması sağlanmıştır. Re sayısı, Ha sayısı ve nano akışkan hacimsel oranı sırasıyla, Re = 10, 100, 500, 1000, 2000, Ha = 0, 25, 50, 100 ve ? = 0.01, 0.03, 0.05 olarak seçilmiştir. Çalışmada yerel Nu ve ortalama Nu sayısı detaylı olarak incelenmiştir. Re = 10 hariç bütün Re sayılarında manyetik alan uygulanması ve nanoparçacık eklenmesi hem yerel hem de ortalama Nu sayısını arttırmıştır. Sabit Ha sayısı ve ? değerinde Re sayısının artmasıyla ısı transferi artmıştır. Sonuç olarak Re sayısı, Ha sayısı ve nano hacimsel oranıyla ısı transferinin arttığı belirlenmiştir.	Manyetohidrodinamik, Nanoakış, Zorlanmış taşınım
437	Soğutma Panellerinde Kullanılabilecek Yeni Tip Kompozit Yalıtım Malzemelerin Sayısal İncelenmesi	"Enerji tasarrufu, ısıtma ve soğutma sisteminde karşılaşılan en önemli problem sahalarından birisidir. Soğutma panellerinde ısı kaybının azaltılması; işletme maliyetinin azaltılması, sistem veriminin arttırılması ve enerji tasarrufu açısından büyük öneme sahiptir. Bu sebeple bu çalışmada; bir endüstriyel soğuk hava deposunun soğutma panelinde kullanılabilecek yeni tip yalıtım malzemelerinin farklı konfigürasyonlar için ısıl performansı sayısal olarak incelenmiştir. Çalışmada iki farklı çözüm yaklaşımı incelenmiştir. Birinci yaklaşımda; yalıtım malzemeleri tabakalar halinde kullanılmış ve üç farklı konfigürasyon oluşturulmuştur. İkinci yaklaşımda; poliüretan (PU) esaslı homojen yapılı kompozit yalıtım malzemelerinin ısıl performansı incelenmiştir. Sayısal çalışmada; Ansys Fluent 19.3 Hesaplamalı Akışkanlar Dinamiği programı kullanılmıştır. Sonuç olarak; Magpan-PU tabakalı yapısının (Konfigürasyon-2), yalnızca PU köpük kullanılma durumuna (Konfigürasyon-1) göre ısı kaybında %9,3’lük bir azalmaya sebep olduğu belirlenmiştir. Poliüretan esaslı homojen yapılı kompozit yalıtım malzemeleri karşılaştırıldığında ise; %5 Silika aerojel katkılı PU köpük malzemenin, yalnızca PU köpük malzeme kullanılması durumuna göre ısıl performansında %19,9 artış gösterdiği, %1 nanokil içeren PU köpük malzeme kullanılma durumunda ise, ısıl performansında %9,8 azalma tespit edilmiştir. Model sonuçlarının, fiziksel durumu iyi bir şekilde temsil edebildiği, homojen yapıyı farklı tip yalıtım malzemelerinin modellenmesinde farklı parametreler için kullanılabileceği değerlendirilmiştir."	Enerji tasarrufu, Yalıtım malzemesi, Kompozit yapı, Sayısal Modelleme
852	Sokak Aydınlatması Dönüşümü Fayda Maliyet Analizi Üzerine Bir Mühendislik Ekonomisi Çalışması	Aydınlatma teknolojileri geliştikçe daha verimli aydınlatma aygıtları geliştirilmiştir. Mevcut durumda kullanılan geleneksel aydınlatma sistemlerinin yeni teknolojilerle değiştirilmesiyle enerji tasarrufu sağlanacağı açıktır. Bu kapsamda ülkemizde sokak aydınlatmalarında uzun yıllar boyunca kullanılan geleneksel aydınlatma armatürlerinin LED aydınlatma armatürleriyle dönüşümü planlanmaktadır. LED aydınlatma sistemleri, geleneksel aydınlatmalara göre daha verimli ve daha uzun ömürlüdür. Bu sayede ciddi bir tasarruf sağlayacağı söylenebilir. LED teknolojisi gün geçtikçe ucuzlasa da milyonlarca sokak lambasının LED dönüşümü için hala büyük bir harcama yapılması gerekmektedir. Bu çalışma kapsamında ülkemizde yapılması planlanan sokak aydınlatması dönüşümünün 5 yıllık fayda maliyet analizi gerçekleştirilmiştir.	Sokak aydınlatması, Yol aydınlatması, LED aydınlatma, LED sokak armatürü, Enerji tasarrufu
202	Sonlu Elemanlar Yöntemi ile Fırçasız Doğru Akım Motorunun (BLDC) Kısa Devre Arıza Analizi	Üç fazlı sürekli mıknatıslı fırçasız makineler, güvenilirlik ve hata toleransının önemli olduğu birçok uygulamada kullanılır. Bu çalışmada, dış rotorlu sürekli mıknatıslı bir fırçasız doğru akım (BLDC) motorunun arızasının benzetimini yapmak için, stator faz devresine ek paralel bir empedans eklenerek sargıda oluşan yalıtım bozulması modellenmiştir. Arıza empedansı, manyetik bozulmaya neden olan dolaşım akımını hesaplamak için gereklidir. Motor akım imza analizi (MCSA) arızalı motorun akım işaretleri üzerindeki değişimi göz önünde bulundurularak farklı şiddette arıza tespiti için analizler yapılır. Kısa devre arıza modellemesi sonlu elemanlar yöntemi (SEY) ile gerçekleştirilip kullanılan program ile stator çıkış işaretlerine Hızlı Fourier Dönüşümü (FFT) uygulanarak öznitelik çıkarımı elde edilmiştir. Sınıflandırıcı olarak k en yakın komşu (k-NN), çok katmanlı algılayıcı yapay sinir ağları (MLP), karar ağaçları (RT) gibi farklı sınıflandırma metotları uygulanarak kısa devre arızaların oluşumunu ve şiddetini tahmin etmede kullanılmıştır. İki farkı öz nitelik çıkarımı ile arıza tespitinin doğruluğu karşılaştırıldıktan sonra uygun öz nitelik veri seti seçilip, sunulan kriterin kısa devre hatası tespit edilmiştir. Arıza tespitinde, MLP sınıflandırma metodu %80 başarı oranına sahip olmasına karşın k-NN ve RT metotlarında %100 başarı elde edilmiştir. Bu durumda arıza tespiti için uygulanan k-NN ve RT metotlarının oldukça başarılı olduğu görülmektedir.	Sonlu elemanlar yöntemi, Arıza modelleme, Spektral analizi, Öznitelik çıkarımı, Arıza tespiti
80	SOSYAL AĞ TABANLI VERİLERDEN FAYDALANARAK KORONA VİRÜS KONULU DUYGU ANALİZİ ÇALIŞMASI	İletişim teknolojilerindeki gelişmeler sosyal medyayı toplum hayatının odak noktası haline getirmiştir. İnsanlar herhangi bir konu, ürün hakkındaki görüş düşünce ve yorumlarını, özgürce sosyal medyada paylaşmaktadırlar. Özellikle pandemi dönemindeki kişiler arası iletişimlere konan mesafe kuralı, sosyal medya üzerinde veri akışını yoğunlaştırmış, iş modellerini sosyal medya ortamına kaydırmış ve ergonomik değişiklikleri de gündeme getirmiştir. Günümüzün en önemli gündemi olan korona virüs salgınının toplum hayatı üzerindeki etkileri, kişilerin salgınla ilgili yoğunlaşan düşüncelerini oluşturmaktadır. Dolayısıyla pandemi sürecinin ergonomik koşullara ve sosyal hayata yansıması üzerine bir analiz çalışması yapılmıştır. Yapılan çalışmada metin madenciliğinin duygu analizi teknikleri kullanılarak toplumun, korona virüs salgını konusundaki nabzını tutmaya çalışılmıştır. Duygu analizine konu veriler kişilerin görüşleri olduğu için, sosyal medyada kişilerin düşünce ve içinde bulunduğu ruh hallerini özgürce paylaşabildiği tweet verileri çalışma veri kaynağı olarak seçilmiştir. Tweet verileri genellikle kısa uzunlukta olmakla birlikte, metinler dilbilimsel olarak hatalar içerebilmektedir. Buna ek olarak metinlerin ironiler ve emojiler içermesi metin analiz süreçlerini zorlaştırmaktadır. Metin analizlerinin doğru sonuçları oluşturabilmesi için doğru veriye ihtiyaç duyması, veri analiz süreçlerinin analiz öncesi veriye uygulanmasını gerektirmektedir. Bu özellikleri ile tweet verileri doğal dil işleme teknikleri ile analiz çalışmaları önemli bir çalışma alanı olarak karşımıza çıkmaktadır. Bu nedenle çalışmaya konu olarak seçilen korona virus ile ilgili kişilerin sosyal ağlarda paylaştığı tweet verileri phyton ile yazılan bir uygulama toplanmıştır. Bu veriler öncelikle, Türkçe’ye özgü çesitli dilbilimsel tekniklerle temizlenmiş, daha sonra sözlük tabanlı, bert ve makine öğrenmesi duygu analizi teknikleri işlenmiştir. Elde edilen sonuçlar ve sonuçların duyarlılık analizleri karşılaştırmalı olarak sunulmuştur.	Duygu Analizi, Korona, Ergonomi, Sözlük Temelli, Bert
532	SOSYAL MEDYADA SATIN ALMA ÖNCESİ VE SONRASI TÜKETİCİ DAVRANIŞLARI ARASINDAKİ İLİŞKİ	Günümüzde iletişim alanında teknolojiler oldukça hızlı gelişmektedir. Sosyal medya, bireylerin kişilerarası etkileşim oluşturduğu ve bu etkileşimi sürdürdüğü iletişim ve yayın platformlarını ifade etmektedir. Sosyal medya pazarlaması, firmaların ürün veya hizmetlerini, tüketiciler için önemli kılmak ve tüketicilerin almalarına imkân sağlamak için sosyal medyayı kullanma girişimidir. Tüketici davranışları, müşterilerin ihtiyaçlarını ve isteklerini karşılamak için düşünceleri, ürünleri ve hizmetleri seçerken nasıl tutum sergilediklerini ve satın aldıklarını inceler. “Sosyal Medyada Satın Alma Öncesi Ve Sonrası Tüketici Davranışları Arasındaki İlişki” çalışması, 100 kişi üzerinde anket tekniği kullanılarak yapılmıştır. Kullanıcıların demografik özelliklerinin sosyal medyada satın alma öncesi ve sonrası davranışlarını nasıl etkilediğinin belirlenmesi ve sosyal medyadaki tüketicilerin satın alma öncesi ve sonrasındaki davranışları arasındaki ilişkinin belirlenmesi amaçlanmıştır. Sosyal medyada satın alma öncesi ve sonrası tüketici davranışları arasındaki ilişkiyi belirlemek için parametrik testler kullanılmış ve elde edilen sonuçlar yorumlanmıştır.	Sosyal Medya, Sosyal Medya Pazarlaması, Tüketici Davranışları, Parametrik Analizler, Satın Alma Öncesi ve Sonrası
1010	Spathiphyllum’un in vitro mikro çoğaltımı üzerine şeker konsantrasyonlarının etkileri	"Fotoototrofik mikro çoğaltım, doku kültüründe gereksinim duyulan karbonun karbondioksitten karşılanmasıdır. Bu yöntemin temeli besin ortamına organik karbon kaynağı olarak şekerin ilave edilmemesi veya konsantrasyonunun azaltılması koşuluna dayanmaktadır. Fotoototrofik mikro çoğaltım, doku kültürünün en önemli sakıncaları olan vitrifikasyon, dış koşullara adaptasyon güçlüğü, yoğun işgücü kullanımı, yüksek maliyet, kontaminasyon riski gibi sorunları azaltabilmekte ya da ortadan kaldırabilmektedir. Bu çalışma ile Spathiphyllum wallisii’nin farklı şeker konsantrasyonları içeren besin ortamlarındaki sürgün çoğaltma-köklendirme kabiliyetinin in vitro fotoototrofik çoğaltıma uygunluk durumu belirlenmeye çalışılmıştır. Sürgün çoğaltma denemesinde 8-10 mm uzunluğunda iki yapraklı in vitro sürgünler MS + 0.5 mg/l BAP + 0.1 mg/l NAA ortamında; köklendirme denemesinde ise 25 mm boyundaki in vitro sürgünler MS + 0.1 mg/l NAA ortamında kültüre alınmış olup; her iki ortam da 0, 10, 20, 30 g/l konsantrasyonlarında şeker içermektedir. Sürgün çoğaltma aşamasında, çoğalma oranı, kardeş sürgün adedi ve uzunluğu, sürgün yaş ağırlığı, yaprak renk değerleri ve gelişme puanı bakımından şekerli (10, 20, 30 g/l) ve şekersiz (0 g/l) ortamlar arasında istatistiksel olarak önemli farklılıklar bulunmuştur. 10, 20, 30 g/l şeker konsantrasyonlarında çoğalma sırasıyla 4.4, 4.6, 5.4 sürgün/eksp., 0 g/l şeker konsantrasyonunda 0.7 sürgün/eksp. olarak gerçekleşmiştir. Köklendirme aşamasında da ortamda şeker bulunması incelenen özellikler üzerine pozitif yönde etki göstermiştir. 20, 30 g/l şeker konsantrasyonlarında köklenme oranı %100 olup; kök sayısı sırasıyla 16.1-8.8 adet/eksp., yaş kök ağırlığı ise 518.9-440.6 mg olarak belirlenmiştir. Bu çalışma koşullarında fotoototofik mikro çoğaltmanın tam olarak gerçekleşmediği; Spathipyllum’un in vitro sürgün çoğaltma ve köklendirilmesi için besin ortamında 20 ya da 30 g/l konsantrasyonlarında şeker bulunması gerektiği sonucuna varılmıştır."	Barış çiçeği, doku kültürü, fotoototrofik, besin ortamı, mikro sürgünler
200	Spatial variation model of seismic ground motion for Istanbul	Earthquake induced base motions of elongated structures will not be uniform. This variation of ground motion has a nonnegligible effect on the dynamic response of lifelines that has led to investigations of characterization and modelling of the spatially varying earthquake ground motion within the last decade. In this context, spatial variation of seismic ground motion in Istanbul is analysed. After the introduction of the concept of coherency function and its conventional estimation procedure, estimation of coherency from recorded data and its interpretation are presented. The lagged coherency is calculated by the conventional coherency estimation scheme applied to six earthquakes registered by the Istanbul Earthquake Rapid Response System. A coherency model for Istanbul is derived that will enable to simulate spatially variable ground motion needed as input in the design of extended structures. Simulation of ground motion at pairs of closely spaced locations is presented that consider the derived coherencies in their scheme. The results are compared with actual recordings from the same locations. Simulation of spatially variable ground motion consistent with a coherency function is stated.	Istanbul Earthquake Rapid Response System, Coherency Model, Target Spectrum, Spectral Matching, Spatially Variable Simulated Earthquake Data
911	SPDA:AG NANOTEL AĞ ELEKTROTLU ORGANİK GÜNEŞ HÜCRESİ	Bu çalışmada, organik güneş pilleri için yüksek saydamlık ve düşük dirence sahip olması beklenen Sülfonatlı poli (difenilamin): Ag nanotel ağ saydam iletken elektrot hazırlanmıştır. Sülfonatlı poli (difenilamin): Ag nanotel ağ saydam iletken elektrotun yüzey direnci 10?cm-2ve optik geçirgenliği % 88’dir. Elektrot organik güneş hücresinde kullanıldığında güneş hücresinin verimi % 2,7 elde edilmiştir. Hazırlanan Sülfonatlı poli (difenilamin): Ag nanowire ağ elektrotu, gelecek vaat eden bir elektrot olarak organik elektronik cihazlarda kullanım için Indiyum kalay oksit malzemeye alternatiftir ve esnek elektronik uygulamalarda da kullanılabilir.	Saydam İletken Elektrot, Organik Güneş Hücresi
1052	SPRAY PYROLYSİS YÖNTEMİYLE ÜRETİLEN IN2O3 FİLMLERİNİN YAPISAL VE OPTİK ÖZELLİKLERİ	Geçirgen iletken oksitlerden biri olan indiyum oksit (In2O3) yarıiletken filmleri spray pyrolysis yöntemiyle 300, 350 ve 400 °C taban sıcaklıklarında cam tabanlar üzerine elde edilmiştir. X?ışını kırınım desenleri incelendiğinde, numunelerin cisim merkezli kübik In2O3 kristal yapısına sahip olduğu ve taban sıcaklığı artışının filmlerin yapısal özelliklerini iyileştirdiği belirlenmiştir. Alan emisyon taramalı elektron mikroskobu görüntülerinden, elde edilen filmlerin yüzeye iyi tutunduğu, homojen bir dağılım sergilediği ve taneli bir yapılanmanın olduğu saptanmıştır. Geçirgenlik ölçümlerinden numunelerin direkt bant geçişine sahip olduğu ve bant aralığı değerlerinin 3,38 ? 3,67 eV aralığında değiştiği belirlenmiştir. Numunelerin kırılma indisi ve sönüm katsayısı spektrumundan envelope yöntemi yardımıyla incelenmiştir. In2O3filmlerinin dielektrik sabitleri (n, k, ?1 ve ??), plazma frekansı ?pve taşıyıcı yoğunluğu Nopt gibi optik parametreleri de belirlenmiştir	İndiyum Oksit, Spray Pyrolysis, Envelope Yöntemi, Dielektrik Sabitler
614	STANTËRG'DE “TREPÇA” MADENİNDE CEVHER VE Pb, Zn, Ag METAL ÜRETİMİNİN YILLIK PLANLAMASI	Yeraltı madenleri, üretim zorlukları, üretim maliyeti, güvenlik faktörü ve işgücü sayısı açısından özel önem taşıyan madenler olarak bilinir. Cevher, kaynaktaki miktarı, cevher kalitesi ve genel rezerv hakkında bir öngörü ile yeraltı derinliklerinden çıkarılır ve daha sonra günlük, aylık veya yıllık üretim olarak planlanır. Jeolojik kaya özel durumdaki dengesi, yeraltı madenciliği yönteminin belirlenmesinde, maden ocağının boyutlandırılmasında ve iş makinelerinin seçiminde özel önem taşır. Üretim organizasyonunun amacı, madencilik faaliyetleri yoluyla piyasa için gerekli olan ürünleri (malları) piyasa tarafından beklenen miktarda ve kalitede, piyasadan bekledikleri anda ve piyasa tarafından kabul edilebilir bir fiyata üretmektir.	Maden, Makine, Kalite, Üretim
237	Stereolitografi (SLA) Tekniği ile Basılan 3 Boyutlu Polimer Yapılarda İkincil Kürleme Süresinin Mekanik Özelliklere Etkisi	Sıvı fotoduyarlı reçine ve lazer ışığı kullanılarak yüksek boyutsal hassasiyetin elde edildiği Stereolitografi (SLA) yöntemi, eklemeli imalat yöntemleri arasında en dikkat çeken tekniklerden birisi olmuştur. Bu çalışmada, SLA cihazı kullanılarak 3B polimer parçalar basılmış, ikincil kürleme süresinin polimer yapıların mekanik (çekme testi, çentik darbe testi) ve termal (diferansiyel taramalı kalorimetre (DSC) analizi) özelliklerine etkisini incelemek için farklı sürelerde (30, 60, 180 ve 300 dk) UV ikincil kürleme işlemi uygulanmıştır. İşlem uygulanmış polimerlerin elastisite modülü değerinde yaklaşık %49’luk bir artış gerçekleşmiş ve 63,71 MPa mertebelerine ulaşılmıştır. DSC analiz sonuçları 180 dakika ve üzeri ikincil kürleme proseslerinin karbon-karbon çift bağlarının oluşması için yeterli olduğunu göstermektedir.	Eklemeli imalat, Stereolitografi (SLA), Fotoduyarlı reçine, Ultraviyole kürleme
458	Stiren-Butadiyen-Stiren İçeriğinin Bitümün Kırılmış Yüzey Morfolojisine Etkilerinin İncelenmesi	Ülkemizde ve dünyada en sık kullanılan polimer katkısı Stiren-Butadiyen-Stiren (SBS), bitümlü malzemelerde moleküller arası çapraz bağlanmaları oluşturmakta ve bu da bitüm yapısında yapısal, kimyasal, reolojik ve morfolojik vb. farklılıklara yol açmaktadır. Çalışma kapsamında, Taramalı Elektron Mikroskobu (SEM) kullanılarak Polimer Modifiye Bitümün (PMB) kırılmış yüzey morfolojilerinin farklı oranlarda SBS kullanımıyla değişimleri incelenmiştir. Farklı oranlarda SBS kullanımının bitüm içerisindeki şişme oranları Floresan mikroskop (FM) ve Image J Programı kullanılarak araştırılmış ve sonuçlar bitümün çapraz bağ oluşumları ile ilişkilendirilmeye çalışılmıştır. Ek olarak, numuneler Dönel İnce Film Halinde Isıtma (RTFO) deneyi ve Basınçlı Yaşlandırma Kabı (PAV) kullanılarak uzun dönem yaşlanmaya maruz bırakılmış, moleküller arası bağların zarar görmesi sağlanmış ve bunun yüzey morfolojik görüntüler üzerindeki etkisi incelenmiştir. Sonuç olarak, SBS miktarının %5’den fazla kullanılması durumunda daha yüksek malten içeriğindeki bitümlerin kullanılması gerektiği ve PMB numunelerinin saf bitüme oranla çapraz bağlanmalardan kaynaklı olarak daha pürüzlü kırılmış yüzey morfolojisine sahip olduğu bulunmuştur. Uzun dönem yaşlandırılan numunelerde ise, moleküller arası bağların zayıflamasından kaynaklı olarak daha pürüzlü kırılmış yüzeyler elde edilmiştir.	Polimer modifiye bitüm, SBS, morfoloji, SEM, Floresan optik mikroskop
535	Stol ve Stol Ötesi Durumlara Maruz Kalan Bir NACA0012 Kanat Profili Etrafındaki Akış Karakteristiklerinin Deneysel İncelenmesi	Bir kanat profilinin akış yapısı ve türbülans özellikleri, çeşitli Reynolds sayılarındaki (Rec =1,5×104, 2,0×104, 2,5×104) iki atak açısı (?=10o ve ?=12o) göz önüne alınarak incelenmiştir. PIV ölçümleri gerçekleştirilmiş ve zaman ortalamalı ve anlık girdap, akış hızı profilleri, Reynolds kayma gerilmesi ve türbülans kinetik enerji dağılımları kullanılarak sonuçlar sunulmuştur. Sonuçlar, hem Reynolds sayısının hem de hücum açısının, kanat profili etrafındaki özelliklerini önemli ölçüde etkilediğini göstermiştir. Stol ve stol ötesi açılarda akış karakteristiklerindeki değişiklik, mevcut literatürle iyi bir uyum içinde detaylandırılmış ve birbirleriyle karşılaştırılmıştır. Hem kanat profili art izinde hem de emme yüzeyinde oluşan türbülans çalkantılarının, stol ötesi açıda daha şiddetli olduğu elde edilmiştir. Bunun yanında, daha erken akış ayrılması sebebiyle stol ötesi durum, kanat profilinin hücum ve firar kenarlarından doğan girdapların kopması ile birlikte daha geniş bir art izi yapısı göstermiştir.	Kanat profili, Stol, PIV, Akış yapısı
795	STRATEJİK PLANLAMA EKSENİNDE ERİŞİLEBİLİRLİK: TAMPON VE AĞ ANALİZLERİNİN KARŞILAŞTIRMALI DEĞERLENDİRİLMESİ	"Bu çalışma, Kayseri il bütünüiçinde yapılan sağlık tesisi yatırımlarının yer seçim kararlarının mekânsalerişilebilirliklerini Coğrafi Bilgi Sistemleri kullanılarak test etmeyiamaçlamaktadır. İstatistiki veri tabanları TÜİK, Kayseri Valiliği ve SağlıkBakanlığı üzerinden oluşturulmuş, yerleşim alan lekelerinin oluşturulması içinCORINE Arazi Örtüsü Verisi kullanılmıştır. Yol ağ şemaları, düğüm ve bağlantınoktaları Google Earth (2018) görüntüsü üzerinden çizilmiştir. Ağ ve Tamponanaliz yöntemleri kullanılarak yapılan analizlerin temel sonuçları ise kısacaşöyledir: (1) kentsel donatı erişilebilirlik ve yer seçimi analizinde Ağanalizinin Tampon analizine oranla daha uygundur; (2) Periferi alanda erişimdeğerleri düşük seyrederken, literatüre de uygun olarak kent merkezinde erişimdeğerleri yüksek seviyededir; (3) Şehir hastanesi hem kent için hem de kentinhinterlandı için uygun bir konumda yer almaktadır."	Erişilebilirlik, ağ analizi, tampon analizi, stratejik planlama, sağlık tesisleri
772	Stronsiyum Hekzaferrit Esaslı Ticari Seramik Mıknatısların Mikroyapısal Ve Manyetik Karakterizasyonu	Bu çalışmada, SrFe12O19 esaslı ticari ferrit mıknatıslarının, mikroyapısal ve manyetik karakterizasyonu yapılmıştır. Yoğunluk hesaplamaları, Y30BH ve DM33H örneklerde sırasıyla, 9,4 ve 4,9 g/cm3 değerlerine karşılık gelen düşük porozite yüzdeleri vermiştir. Örneklerde taneler arası porozite yüzdesinin düşük olduğu, Taramalı Elektron Mikroskobu (SEM) incelemeleri ile de doğrulanmıştır. Manyetik özellikler için histerizis eğrileri, Titreşimli Örnek Manyetometresi (VSM) ile belirlenmiştir. Doyma ve kalıcı manyetizasyonlar, Y30BH örnek için sırasıyla, 56,45 emu/g ve 32 emu/g olup DM33H örneğin manyetizasyon değerlerinden daha yüksektir. Y30BH örneğin yüksek manyetizasyonu, stronsiyum hekzaferrit faz miktarının yüksek olması ile açıklanabilir. Y30BH örnekte yüksek manyetizasyona daha düşük koerzivite, Hc 3750 Oe değeri eşlik etmektedir. Y30BH ve DM33H mıknatıslarda maksimum enerji çarpanı (BH)max ise, sırasıyla 55,7 ve 34,2 kJ/m3 olarak hesaplanmıştır.	Hekzaferrit, sert mıknatıs, histerizis, manyetizasyon
105	Su ısıtma uygulaması için güneşi takip eden parabolik çanak toplayıcısının kullanılması.	Bu çalışmada, Diyarbakır ili iklim koşullarında güneşi iki eksende takip eden parabolik çanak kolektörden sıcak su elde edilmesi amaçlanmıştır. Sistemin odak noktasında bakır spiral elemanlı ısı eşanjörü soğurucu olarak tasarlanmıştır. Şebekeden gelen su, absorbırde ısıtılarak sistemden çıkar. Deneysel veriler saat 10: 00'dan 16: 30'a kadar alınmıştır. Kütlesel debinin verimlilik üzerindeki etkisi 0,00187, 0,00217 ve 0,00345 kg/s'lik üç durum dikkate alınarak incelenmiştir. Sonuçlar, en yüksek faydalı ısı miktarının ve termal verimin 0,00345 kg/s'de elde edildiğini gösterdi. Isıl verim değerleri %32-39 olarak belirlenmiştir. Sistemin ekserji verimi de deneysel verilere göre % 5,7 ile 6,3 olarak tespit edilmiştir.	Parabolik çanak kolektör, su ısıtma, spiral absorbır
989	Su ürünleri yetiştiriciliğinin önemi ve çevresel etkileri- Elazığ ili örneği	Su ürünleri yetiştiriciliği sucul hayvanların ve bitkilerin kontrollü veya yarı kontrollü şartlar altında yetiştirilmesidir. Su ürünleri yetiştiriciliği dünyanın balık ihtiyacının yaklaşık %50’sini temin etmektedir. 2015 yılında dünyada su ürünleri üretimi bir önceki yıldan %4 oranında artışla 76.6 milyon olmuştur. Türkiye’de 2016 yılında deniz ve iç sularda su ürünleri üretimi sırasıyla 151794 ton ve 101601 tondur. Elazığ ili sahip olduğu su kaynakları nedeniyle Türkiye’de su ürünleri yetiştiriciliği için büyük bir potansiyele sahip illerden biridir. Su ürünleri yetiştiriciliği Elazığ ilinin kalkınması için önemli bir sektördür. 2016 yılı TÜİK verilerine göre Elâzığ ilinde 159 adet su ürünleri tesisi mevcuttur ve bu tesislerin toplam üretim kapasitesi 17300 ton/yıldır.Dünya çapında en hızlı gelişen gıda üretim sektörlerinden biri olan su ürünleri yetiştiriciliğinin gıda temini, gelişmiş beslenme ve sağlığa katkı, kazanç ve istihdam oluşturma, birincil üretimin çeşitlenmesi, yüksek değerli ürünlerin ithalatı sayesinde döviz girdisi gibi birçok sosyal ve ekonomik faydaları vardır. Bununla birlikte, su ürünleri yetiştiriciliğinin hızlı ve plansız gelişmesi ötrofikasyon, farmasötikler, organikler ve metallerin yanlış kullanımı nedeniyle kimyasal kirlenme, biyolojik çeşitlilikte azalma gibi önemli çevresel problemleri de beraberinde getirmiştir.	Su ürünleri yetiştiriciliği, Elâzığ, çevresel etki, kirlenme
842	Sulu Çözeltilerden Fosfor Gideriminde Demir ile Kaplanmış Aktif Karbonun Kullanılabilirliğinin Araştırılması	?Fosfor canlılar için temel bir nütrient olmasının yanı sıra sucul ortamlarda çok düşük konsantrasyonlarda ötröfikasyon adı verilen çevresel bir probleme sebep olmaktadır. Bu araştırmada ticari olarak satışı olan aktif karbon malzemesi demir ile kaplanarak sentezlenen yeni malzeme (DKK) ile fosfor giderimi araştırılmıştır. Yapılan laboratuvar çalışmaları sonucunda DKK’nın sulu çözeltilerde fosfor gideriminde işlevsel olarak kullanılabileceği anlaşılmıştır. Ayrıca malzemenin fosfor tutma kapasitesinin 4,26 mg PO43-/g DKK olduğu tespit edilmiştir. Adsorpsiyonun Langmuir matematiksel modeline uyduğu ve üretim için uygun şartların sağlanması ile birlikte ticari olarak üretiminin gerçekleştirilerek fosfor gideriminde yaygın olarak kullanılabileceği sonucuna varılmıştır.	Fosfor giderimi, Aktif karbon, Adsorpsiyon izotermleri, Karbon kaplama
382	Suriyeli Göçmen ve Türk Vatandaşı Ailelerde, Evsel Atık ve Geri Dönüşüm Özelliklerinin Karşılaştırmalı Analizi	Günümüz dünyasının en büyük sıkıntılarından biri de göç olaylarıdır. 2011 yılında Suriye’de baş gösteren karışıklıklar nedeniyle başlayan göç olayları ise II. Dünya Savaşı’ndan bugüne, dünyada yaşanan en büyük göç sorunu olarak kabul edilmektedir. Yüzyılın dramatik olaylarından biri olarak ortaya çıkan bu göç olayından, en çok Türkiye ve de özellikle Türkiye’nin Suriye’ye sınırı olan şehirleri etkilenmiştir. Bu etkileşim, kendini ekonomik, sosyal, güvenlik, toplumsal ve daha birçok alanda negatif olarak göstermiştir. Yaşananlar, ülke gündemine, çözüme kavuşturulması gereken birbirinden önemli sorunları taşımıştır. Problemler listesinin en önde gelenlerinden biri de artan göçmen nüfusuna bağlı her geçen gün artış gösteren çevresel konularla ilgili problemlerdir. Birçok konuda kirletici yükünün artışına sebebiyet veren göçmen nüfus artışı, çözümlerin getirilmesi adına, konunun her yönden incelenmesi, araştırılması ve gelecek planlamaların yapılması adına veri teminini zaruri kılmıştır. Bu düşünceden hareketle yapılan çalışmada, göçmen ailelerin evsel atık ve geri dönüşüm konusundaki özelliklerini ortaya çıkarmak ve mevcut yerli ailelerinkiyle karşılaştırılmasına ait verilerin oluşturulması hedeflenmiştir. Elde edilen verilere bağlı olarak, ülkemizin mevcut halini olduğu kadar yarınlarını da büyük ölçüde ilgilendiren yorum ve önerilerde bulunulmuştur.	Göçmen, evsel atık, geri dönüşüm
268	Suya Doygun Kohezyonsuz Sonsuz Şevlerin Sismik Stabilite ve Deformasyon Durumlarının Efektif Gerilme Tabanlı Sayısal Analizi	Şevlerin sismik yükler altındaki göçme ve deformasyon durumları çeşitli mekanizmalar tarafından kontrol edilmektedir. Temel mekanizmalar, statik yükleme koşullarına bağlı olan başlangıç gerilme durumu, sismik kayma gerilmelerine bağlı olan atalet etkileri ve aşırı boşluksuyu basıncı gelişimine parallel olarak meydana gelen kayma dayanımı ve rijitlik kayıplarıdır. Sismik yükleme sırasında, statik ve sismik kayma gerilmelerinin kombinasyonundan oluşan gerilme durumunun mevcut kayma dayanımını aşması durumunda kalıcı deformasyonlar meydana gelmektedir. Öte yandan, sismik yükleme sırasında meydana gelen kayma dayanımı ve rijitlik kayıpları ise, granüler zeminlerde daha çok zemin deformasyonuna bağlı olarak gelişen aşırı boşluksuyu basıncı artışlarından, kohezyonlu zeminlerde ise zeminin yumuşamasından kaynaklanmaktadır. Bu çalışma kapsamında, efektif gerilme tabanlı sismik tepki analizleri ve kayma dayanımı kayıplarını dikkate alan Modifiye Newmark yöntemi birlikte kullanılarak yukarıda sıralanan faktörlerin suya doygun kohezyonsuz sonsuz şevlerin sismik stabilite ve deformasyon durumlarında meydana gelebilecek etkiler sayısal olarak ele alınmıştır.	efektif gerilme tabanlı analiz, sismik şev stabilitesi, atalet etkileri ve kayma dayanımı kaybı etkileri, aşırı boşluksuyu basıncı, kritik sismik ivme katsayısı, kalıcı yerdeğiştirmeler
231	Sürdürülebilir Yağmur Suyu Yönetimi Kapsamında Yeşil Altyapı Sistemlerinin Değerlendirilmesi: Edirne İli Örneği	Su kaynaklarının varlığı günümüzde kentleşme, nüfus artışı, iklim değişikliği, ormansızlaşma gibi nedenlerle tehdit altındadır. Plansız kentleşme, geçirimsiz yüzeylerin artması, mevcut bitki örtüsünün yok edilmesi suyun doğal döngüsünü engellemeye başlamıştır. Doğal döngüsünü gerçekleştiremeyen su, yer altı sularına ulaşamayarak su varlığını riske sokmaktadır. Ayrıca yüzeysel akışa geçerek kentlerde sel ve taşkınlara neden olmaktadır. Bu durum karşısında günümüz kentlerindeki geleneksel sistemler yerine, sürdürülebilir sistemlerin kullanılması gündeme gelmiştir. Dünyada sürdürülebilir su yönetimi sistemleri kapsamında birçok kavram ortaya çıkmıştır. Bu kavramlardan biri olan yeşil altyapı sistemleri yağmur suyunu düştüğü yerde yönetmek için bitki örtüsü ve toprağı kullanır, bu sayede kentsel hava kalitesini artırır, infiltrasyonu sağlar ve taşkınları engellemeye yardımcı olur. Çalışma kapsamında yeşil altyapı kavramı ve uygulama yöntemleri açıklanmıştır. Alan olarak Edirne ilinde Fırınlarsırtı TOKİ (Toplu Konut İdare Başkanlığı) Konutları seçilmiştir. Çalışma, yeşil altyapı kavramı içerisinde bir çözüm yöntemi olan bitkisel öğelerin kullanılmasına odaklanmaktadır. Bu doğrultuda yüzeysel akışın olduğu caddeler üzerinde mevcut bitkisel doku analiz edilmiştir. Tüm bu veriler değerlendirilerek, alanın genel durumuna ve akışın olduğu caddelerde akışı tutmak adına bitkisel öneriler sunulmuştur.	Yağmur Suyu Yönetimi, Sürdürülebilir Çevre, Yeşil Altyapı, Kentsel Drenaj, Edirne
574	Sürdürülebilirlik Kavramı ve Ekserji Analizi: Binaların Isıtma Sistemlerine Yönelik Bir Uygulama	Sürdürülebilirliğin temel yaklaşımında, günümüz ihtiyaçlarının karşılanmasında gelecek nesillerin ihtiyaçlarının da düşünülmesi esas alınır. Sürdürülebilirlik günümüzde farklı uygulama alanları bulduğu gibi, toplumsal olarak da kabul gören bir kavram haline gelmektedir. Sürdürülebilirlik kavramı, kırk yılı aşkın bir geçmişe dayansa da günümüzde daha çok sürdürülebilir kalkınma olarak ele alınır. Sürdürülebilir enerji uygulamaları kapsamında ele alınan hususlarından biri de ekserji kavramıdır. Bu kavram özellikle enerjiye dayalı hizmetlerin (ısıtma, aydınlatma vb.) sağlanmasına yönelik uygulamalarda öne çıkmaktadır. Çalışmada, sürdürülebilirlik kavramı açıklanarak, sürdürülebilirliğin önemli etmenleri vurgulanmıştır. Sürdürülebilirliğin geniş uygulama alanlarından biri olan sürdürülebilir enerji uygulamaları kapsamında, binaların ısıtma sistemlerine yönelik bir uygulama incelenmiştir. Ekserji analizi sonuçlarına gören düşük ekserji kaybıısıtıcı basamağına aittir. Bununla birlikte en yüksek Ekserji Verimi, Ekserjetik Sürdürülebilirlik Endeksi değerleri ısıtıcı basamağı için %94,8 ve 18,287 olarak bulunmuştur. En düşük atık ekserji oranı ve çevresel etki faktörü %5,2 ve 0,055 olarak hesaplanmıştır.	"Sürdürülebilirlik; Sürdürülebilir Enerji; Ekserji Analizi; Enerji Verimliliği; Isıtma Sistemleri."
990	Sürekli mıknatıslı senkron motorun stator sargısı sarımlar arası kısa devre arızasının motor performansı üzerindeki etkilerin araştırılması	Bu çalışmada, vektörkontrollü yüzeysel Sürekli Mıknatıslı Senkron Motorun (SMSM) stator sarımlararası kısa devre arızasının motor performansına etkileri araştırılmıştır. Buamaçla motorun sağlıklı ve arızalı benzetim modelleri Matlab/Simulink’teoluşturulmuştur. Benzetim modelinde SMSM’nin statorunun tek fazında, sarımlararasında %2, %12.5, %25 oranında kısa devre olması durumu için zaman domeninde üçfarklı arıza analizi yapılmıştır. Aynı motorun sağlıklı durumu için oluşturulanbenzetim modelinden elde edilen sonuçlar ile üç farklı arızalı durumda eldeedilen sonuçlar karşılaştırılmıştır. Benzetim modelinde, sarımlar arası kısadevre arızasının artmasına paralel olarak motorun moment sinyalindekisalınımların arttığı görülmüştür. Aynı şekilde kısa devre arızalı motorunarızalı faz akımı kısa devre arıza şiddetinin artmasına bağlı olarak artmıştır.Bu da SMSM’nin aynı yük altında şebekeden daha çok akım çekmesine nedenolmaktadır. Benzetim modelindeki aynıkoşullar deneysel çalışmada da gerçekleştirilmiştir. Deneysel çalışmadan eldeedilen sonuçlar ile benzetim modelinden elde edilen sonuçlarkarşılaştırılmıştır. Deneysel çalışmadan ve benzetim modelinden elde edilensonuçlardan stator sargısı sarımlar arası kısa devre arızasının motorperformansını düşürdüğü gözlenmiştir. Deneysel çalışmadan ve benzetimmodelinden elde edilen sonuçlar makalede sunulmuştur.	Sürekli mıknatıslı senkron motor, stator kısa devre arızası, arıza akım analizi
339	Sürücü Kursları Direksiyon Eğitimi Sınav Değerlendirme Ölçütlerinin Pareto Analizi Yöntemi ile İncelenmesi	"Türkiye’de trafik kuralları, sürücü belgesi alma süreçleri, 2918 sayılı Karayolları Trafik Kanunu’nda belirlenmiştir. Trafik Kanunu gereği, Türkiye’de sürücü belgesi almak isteyen bir kursiyerin, 5580 sayılı Özel Öğretim Kurumları Kanunu kapsamında açılmış özel motorlu taşıt sürücü kurslarına devam etmesi ve eğitimini tamamlayarak Milli Eğitim Bakanlığı (M.E.B) tarafından yapılacak teorik ve direksiyon eğitimi sınavlarında başarılı olması gerekmektedir. Konu ile ilgili literatür incelendiğinde, sürücü kurslarında verilen teorik eğitim ve sınavı ile ilgili birçok çalışmaya rastlanmakla birlikte direksiyon eğitimi sınavı ve sınav değerlendirme ölçütlerinin etkinliği konusunda çalışma yapılmadığı görülmüştür. Bu çalışmada, 2018 senesinde yapılan direksiyon sınavlarında sürücü adaylarının yapmış oldukları hatalar “Direksiyon Eğitimi Dersi Sınav Değerlendirme Formu”nda yer alan 18 başlık ve 125 önermeye göre sınıflandırılmıştır. Bu sınıflandırma Pareto analizi yöntemi ile değerlendirilmiş ve önemli azınlığı oluşturan başlık ve önermeler tespit edilmiştir. Pareto analizi yapıldığında 18 hata başlığından 5 tanesinin tüm grubun %83,5’ini oluşturduğu görülmüştür. Bunlar sırasıyla; geri geri park etme, kalkış yapma (aracı harekete geçirme), araç bilgisi sorgulama, eğimli yolda kalkış, geri giderken sağa-sola (L) dönmedir. Çalışmanın devamında belirlenen bu başlıklar kendi içlerinde analiz edilmiş ve elde edilen sonuçlar tartışmaya açılmıştır."	sürücü, pareto analizi, sürücü eğitimi, direksiyon sınavı
1003	Şanlıurfa İli Sulamaları Işığında Sulama Şebekelerinin Karşılaştırılması	"Artan Dünyanüfusu ile sınırlı su ve toprak kaynakları, sulama ve yeni tarım teknikleri iletarımsal üretimin arttırılmasını zorunlu kılmaktadır. Tarımda kullanılacak sumiktarının sınırlı, hatta azalan bir eğilimde olması ve enerji maliyetlerininyüksek olması şebeke türü seçimini belirleyen diğer unsurlar olmaktadır. Budurum; tarımsal üretim artışını sağlayacak planlama, projelendirme, uygulama vedeğerlendirmeleri önemli kılmaktadır.GAP; ülkemiz sukaynakları potansiyelinin % 28 ‘ ini oluşturan, Fırat ve Dicle havzalarının verimlibir şekilde kullanılması amacıyla oluşturulmuş, yaklaşık 1.800.000 ha sulamaalanı ile büyük kapsamlı bir su kaynakları geliştirme projesidir. GAPsulamaları ile birlikte planlamalar yeniden değerlendirilerek sulama şebekelerigünün şartlarına uygun hale getirilmektedir. Şanlıurfa ili sulamaları da GAPSulamalarının yaklaşık %50’sini kapsamaktadır. Örneğin Şanlıurfa Harran OvasıSulamaları klasik (açık kanallı) sulama şebekesi olarak projelendirilmişken, ŞanlıurfaBozova Ovası Sulamaları ise basınçlı (borulu) sulama şebekesi olarak projelendirilmiştir. Bu çalışmada; sulamaşebekelerinin avantaj ve dezavantajları GAP ’ ta yer alan ve işletmede olansulamalar göz önüne alınarak değerlendirilip, tartışılmış ve yeni sulamasistemleri için öneriler sunulmuştur."	Klasik Sulama Sistemleri, Borulu Sulama Sistemleri, GAP, Şanlıurfa Harran Ovası Sulama-ları
113	Şanlıurfa'da Jeotermal Enerji Kaynaklarının Yönetimi İçin İdari Bir Model Önerisi	"Bu çalışmada, ülkemizde jeotermal kaynaklarının işletme açısından yönetimi tartışılmıştır. Ülkemizde, jeotermal kaynaklarla ilgili yasa 5686 sayılı Jeotermal Kaynaklar ve Doğal Mineralli Sular Kanunudur. Bu yasaya göre, Enerji ve Tabi Kaynaklar Bakanlığına bağlı Maden Tetkik ve Arama Genel Müdürlüğü, Maden İşleri Genel Müdürlüğü, Yenilenebilir Enerji Genel Müdürlüğü ve diğer benzer kuruluşlar, Kültür ve Turizm Bakanlığının yanı sıra yerelde İl Özel İdareleri ve Yatırım İzleme Koordinasyon Başkanlığı gibi resmî kurumlara idari, teknik ve denetleme yetkisi verilmiştir. Ayrıca, yerel yönetimler ve özel yatırımcı/müteşebbisler de bir diğer kurumsal ve icracı yapılardır. Bu kadar çok kurumun taraf olduğu bir konuda, yatırımcı/müteşebbislerin yatırım ve işletmelerini etkin ve verimli biçimde idare edebilmeleri; hızlı, şeffaf, adil ve sürdürülebilir bir eşgüdümle mümkün olabilir. Ülkemizde, bu eşgüdüm yapısına, Afyon Jeotermal Turizm ve Ticaret Anonim Şirketi (1994), Bursa Jeotermal Enerji ve Sanayi Ticaret Anonim Şirketi (2008), İzmir Jeotermal Enerji Sanayi ve Ticaret Anonim Şirketi (2005) gibi başarılı örnekler verilebilir. Jeotermal enerji potansiyelinin henüz kapsamlı olarak etüt edilmediği ve mevcut işletmelerde yaşanan sorunlar göz önüne alındığında, Şanlıurfa İli için de, ivedi olarak idari bir eşgüdüm birimine ihtiyaç olduğu aşikârdır. Bu tebliğde, Valilik, Büyükşehir Belediyesi, Yatırım İzleme Koordinasyon Başkanlığı, Şanlıurfa Ticaret ve Sanayi Odası ve Harran Üniversitesi'ni kapsayan idari bir model önerisi tartışılmıştır."	Jeotermal enerji, idari yönetim modeli, Şanlıurfa, GAP Bölgesi
860	Şebeke Bağlantılı Bir Fotovoltaik Tesisin Uzun Erimli Teknik ve Ekonomik Analizi	Dördüncü Sanayi Devrimi, dijital devrime dayanmanın yanında birçok farklı teknolojiyi bir araya getirmekte ve ekonomi, iş, toplum ve bireyler için benzeri görülmemiş paradigma kaymalarına yol açmaktadır. Yenilenebilir teknolojilere dayalı fotovoltaik santraller geleceğin şekillenmesi ve enerji teknolojilerinde dijital dönüşümün gerçekleşmesinde önemli oynayacaktır. Fotovoltaik enerjiye dayalı yatırımların devamlılığı için tüm aktörlerin bir fotovoltaik güç üretim tesisi yaşam döngüsüne yönelik bilgilerinin olması ve indirgenmiş elektrik maliyeti değerlerine ulaşabilmeleri gerekmektedir. Bu çalışmada Türkiye’de altı bölge için System Advisor Model (SAM) yazılımı kullanılarak kurgulanan santrallerin teknik ve ekonomik analizi yapılarak birbirleri ile karşılaştırılmıştır.	Fotovoltaik, PV, PV güneş santralleri, SAM, Yenilenebilirler
726	Şeftali ve Ayva Yapraklarında Nem Miktarının Dielektrik Parametreleri Üzerindeki Etkisinin İncelenmesi	Günümüzde tarım sektöründe, ürünün verim ve kalitesini artırmak için uzaktan algılama ve otomasyon sistemlerinin kullanımı artmaktadır. Mikrodalga ısıtma/kurutma ve uzaktan izleme/kontrol uygulamalarında kullanılan teknolojilerde temel belirleyici parametrelerden biri, bitkilerin dielektrik özellikleridir. Bu nedenle, bu uygulamalarda kullanılacak sistemlerin doğru çalışması için bitkisel malzemelerin dielektrik karakteristiklerinin belirlenmesi önem arz eder. Bu çalışmada Isparta bölgesinde yoğun olarak üretilen şeftali ve ayva ağaçlarının yapraklarına ait dielektrik parametreler Dalga Kılavuzu İletim Hattı yöntemiyle ölçülmüştür. Ölçümler 3,30-4,90 GHz arasında (WR229 dalga kılavuzu için) yapılmış ve yaprakların dielektrik karakteristikleri nem içeriği ve frekansa bağlı olarak incelenmiştir. Şeftali yapraklarının dielektrik ölçüm verileri kullanarak frekans ve nem içeriğine (Nİ) bağlı, eğri uydurma yöntemiyle yeni bir model önerilmiştir. Bu model, şeftali türüyle aynı aileden olan ayva yaprağının dielektrik ölçüm sonuçlarıyla karşılaştırılarak önerilen modelin doğruluğu test edilmiştir. Modelin performansını görmek için regresyon katsayısı R2 ve Hataların Ortalama Kare Kökü (RMSE) değerleri sırasıyla 0,995 ve 0,755 olarak elde edilmiştir.	Dielektrik ölçümü, uzaktan algılama, nem oranı, şeftali yaprağı, ayva yaprağı
83	ŞEHİRLERDEKİ ETKİLEŞİMLİ KİOSKLARIN ARAYÜZ ERGONOMİSİ İLE KULLANICI DENEYİMİ EKSENİNDE DEĞERLENDİRİLMELERİ	Teknolojik gelişmenin sonuçlarından birisi olarak kullanılan kiosklar çağdaş hayatın içinde farklı hizmetler sağlayan etkileşimli ürünlerdir. Birçok alanda hizmet sağlayan kiosklar, bilgilendirici ve yönlendirici içerikleriyle günlük işlemleri hızlandırırlar. Çalışma, teknolojik uygulamaların şehircilikte kullanımının örneklerinden biri olan hizmet kiosklarını konu etmektedir. Disiplinlerarası bir tasarım yaklaşımı olan etkileşim tasarımı ekseninde incelenen kiosklar endüstriyel, şehircilik ve hizmet tasarımı ürünleridir. Kalitatif bir yöntem izleyen çalışma kamusal hizmette kullanılan kioskların etkileşim tiplerini, hizmet hedeflerini ve içeriklerini inceleyerek, arayüz ergonomisi ve estetik özellikler açısından değerlendirilmelerini kapsamaktadır. Çalışmayı oluşturan gerekli literatürün açıklanmasını takiben arayüz ergonomisi ve dokunmatik ürünlerin sanal ergonomik özelliklerine ilişkin kavramlar sunularak tartışma bölümünde örnek ve laboratuvar çalışması için seçilen kiosklar değerlendirilmektedir. Tartışma bölümünde yazarın tasarımcı kimliğiyle yer aldığı İstanbul Akvaryumu projesi için tasarlanan hizmet kiosku açıklanmakta ve çalışmanın hedefleri doğrultusunda incelenmektedir. Bu hedefle aynı değerlendirme ölçütleri laboratuvar çalışması için seçilen hizmet kioskuna da uygulanarak genel kullanıma ve özel kullanıma hizmet sağlayan kiosklar arasındaki farkların ve benzerliklerin belirlenmesi amaçlanmaktadır.	Arayüz Tasarımı, Dijital Kiosk, Ergonomi, Etkileşim, Kullanıcı Deneyimi
692	Şev yakınına oturan yüzeysel temellerin taşıma kapasitesinin sayısal analizi	Çalışmada, kum şevlerin yakınına oturan yüzeysel şerit temellerin taşıma kapasitesi davranışı sayısal olarak incelenmiştir. Bu amaçla, bir prototip model oluşturulmuş ve farklı koşullar için sonlu elemanlar analizleri gerçekleştirilmiştir. Çalışmada, sonlu elemanlar yöntemi ile çözüm yapan PLAXIS bilgisayar programı kullanılmıştır. Analizlerde, şev açısı, kumun sıkılık derecesi, temel genişliği ve temelin şev tepesine olan mesafesi parametrelerinin, yüzeysel şerit temellerin taşıma kapasitesi davranışına etkileri incelenmiştir. Analizlerde, Mohr-Coulomb malzeme modeli kullanılmış ve şev modelinde farklı şev açıları ve sıkılık durumları için şev stabilite analizleri gerçekleştirilerek güvenlik sayıları elde edilmiştir. Analizler sonunda elde edilen sonuçlara göre, şev yakınına oturan yüzeysel şerit temellerin taşıma kapasitesi, şev açısının artmasına bağlı olarak azalmakta, kumun sıkılık derecesi, temel genişliği ve temelin şev tepesine olan mesafesinin artmasına bağlı olarak ise artış göstermektedir. Şev için elde edilen güvenlik sayıları şev açısının artmasına bağlı olarak azalmakta ve kumun sıkılık derecesinin artmasına bağlı olarak artmaktadır. Analizler sonucunda, ele alınan modeller için göçme mekanizmaları incelenmiş ve düz yüzeyli zemin durumunda temelin hemen altında yaklaşık simetrik bir deplasman dağılımı oluşurken, şevli durumda deplasman dağılımının asimetrik ve şev yüzeyinde oluştuğu, şev tepesinden uzaklaştıkça göçme mekanizması üzerindeki şev etkisinin azaldığı görülmüştür. Teorik çözümler ile elde edilemeyen deplasman ve gerilme davranışının sonlu elemanlar yöntemiyle elde edilebiliyor olması göçme mekanizmasının daha iyi anlaşılmasına olanak vermektedir.	Şev, yüzeysel temel, sonlu elemanlar yöntemi, taşıma kapasitesi, PLAXIS
678	Şevli Yapılarda Jeoteknik Ölçüm ve Ölçüm Verilerinin Değerlendirilmesi (Şişli-İstanbul)	Bu çalışma, İstanbul İli Şişli İlçesi, Cumhuriyet Mahallesi, 144 pafta, 994 Ada, 14 parsel üzerinde yer alan çok katlı bir yapının derin temel kazısı sırasındaki jeoteknik ölçümleri içermektedir. Çalışmanın amacı, derin temel kazı çalışmalarının kontrollü sürdürülmesinde farklı ölçüm disiplinine sahip jeoteknik ölçüm aletlerinin birlikte kullanılarak, olası şev hareketlerinin ciddi boyutlara ulaşmadan saptanmasıdır. Proje kapsamında açılan sondajlarla kazı öncesi zemin hakkında bilgi elde edilmiş ve bu bilgilere göre güvenli kazı için gerekli jeoteknik ölçüm aletleri belirlenmiştir. Kazı çalışmaları başlatılmadan önce oluşacak şev yüzeyleri dikkate alınarak çalışma alanı E1kesiti ile başlayan ve E14 kesiti ile sonlanan enine kesitlere ayrılmıştır. Ayrılan her bir kesit üzerinde genişlik ve kazı derinliği dikkate alınarak jeoteknik ölçüm aleti yerleştirilmesi planlanmıştır. Çalışma alanında kazı derinliğinin en fazla olduğu kesitler E1, E2 ve E3 kesitleridir. Kazı çalışmalarına öncelikle kritik olarak görülen E1, E2 ve E3 kesit güzergahında başlanmıştır. Kazı esnasında zeminde meydana gelebilecek yatay yer değiştirmeleri saptamak amacıyla yapı yaklaşım sınırı göz önünde bulundurularak, E1 kesiti için şev gerisi ve kazık arkası olmak üzere derinlikleri 52 m ile 48 m olan inklinometre boruları yerleştirilmiştir. Aynı sistemle E2 kesiti için 47,5 m, 39 m, E3 kesiti için 42 ve 35 m’lik inklinometre boruları yerleştirilmiştir. Yapılan inklinometre ölçümleri sonucuna göre ölçülen maksimum yer değiştirmeler E1 kesiti için 48 mm E2 kesiti için 55 mm ve E3 kesiti için 27,5 mm olarak ölçülmüştür. Çalışmalar yürütülürken şev duraylılığını sağlamak için iksa sistemleri kullanılmıştır. İksa sistemlerinin hareketliliklerini ölçmek amacıyla kuşak yapılarına her üç kesit için her 3 metre de bir adet 100 ton kapasiteli toplamda 39 adet yük hücresi yerleştirilerek iksa sistemlerindeki yük artışları ölçülmüştür. Kesitlerde ölçülen en büyük yük artışı E2 kesitinde12,45 kN (1.245 ton) olarak ölçülmüştür. Yatay hareketliliği ölçmek amacıyla E1, E2 ve E3 kesitlerine 14 adet ekstansometre yerleştirilerek ölçümler yapılmıştır. Yapılan ölçümlerle ölçülen en büyük yer değiştirme E2 kesitinde 4 mm olarak ölçülmüştür. Ölçülen bu değer kesit için risk teşkil etmemiştir. Düşey yer değiştirmeleri ölçmek amacıyla üç kesite birer adet çok sensörlü manyetik oturma kolonu yerleştirilerek ölçümler alınmıştır. Yapılan ölçümler sonucu ciddi bir oturma gözlenmemiştir. Yapılan kazı çalışması boyunca risk teşkil edecek kütle hareketi E4 ve E5 kesitlerinde gözlemlenmiştir. Kazı derinliğinin 15,2 m ile 9,4 m arasında değişen bu kesitlerde kazı yönünde ciddi bir yer değiştirme tespit edilmiştir. Hareketin başlıca sebebi yüzey sularına bağlı ayrışmış birimler içindeki iksaların zemine tutunamaması olarak belirlenmiştir. Ölçülen maksimum yer değiştirmeler ise inklinometre ölçümlerinde E4 kesitinde 30 mm, E5 kesitinde ise 21,5 mm olarak ölçülmüştür. Kesitlere yerleştirilen yük hücresi ölçüm değerlerine göre meydana gelen yük artışları E4 kesitinde 26,38 kN (2,638 ton), E5 kesitinde ise 23,13 kN (2,313 ton) ölçülmüştür. Saptanan aşırı yer değiştirmeler dikkate alınarak bu kesitlerde iksa destek sistemleri güçlendirilerek hareket miktarı kontrol altına alınmıştır.	Jeoteknik ölçüm, Aletsel izleme, Eğimli kazılar, İstanbul, Şişli
313	T.C. Merkez Bankası Sektör Bilançoları Üzerinden Deniz Yolu Yük Taşımacılığının Finansal Performans Analizi	"Deniz yolu taşımacılığı; ucuz olması, büyük miktarlardaki yükleri tek seferde taşıma imkânı sunması ve güvenli olması nedenleriyle en çok tercih edilen taşıma türü olup ülkemizde ve dünyada özellikle yük taşımacılığı bu yolla yapılmaktadır. Deniz yolu taşımacılığı küresel ekonomik dalgalanmalardan oldukça etkilenmekte olup bu etkiler finansal oranlar üzerinden izlenebilmektedir. Finansal oran analizleri, ilgili sektörün finansal performans göstergeleri olmaları açısından hem işletme sahiplerine hem de işletme dışındaki kişi ve kuruluşlar için önem arz etmektedir. Bu çalışmanın amacı, 2014-2016 yılları arasında deniz yolu yük taşımacılığı yapan işletmelerin finansal performanslarını oran analizi yöntemiyle ortaya koymaktır. Bu kapsamda, TCMB sektör istatistikleri arasında yer alan, “H – 502 Deniz ve Kıyı Sularında Yük Taşımacılığı başlığında paylaşılan finansal oranlar tespit edilmiş ve bu oranlar üzerinden sektörün finansal performansı yorumlanmıştır. Çalışma güncel veri olması dolayısıyla deniz yolu yük taşımacılığının 2014-2016 yılları arası finansal göstergeleri ile sınırlandırılmıştır. Çalışma sonucunda sektörün likidite ve kaldıraç oranlarının genel kabul görmüş sınırlar içerisinde olduğu, devir hızı oranlarının ise durağan bir seyir izlediği tespit edilmiştir. Sektörün yabancı kaynak kullnımına ağırlık vermesi faiz ödeme yüklerini de artırmış ve bu durum işletmelerin kar marjını olumsuz etkilemiştir."	Deniz Yolu Taşımacılığı, Oran Analizi, Finansal Analiz
704	Takım Oyunu Stratejisi için Görüntü İşleme Kullanan Kontrol Algoritmasının Geliştirilmesi	Bu çalışmada futbol robotlarının kontrolü için görüntü işleme tabanlı gerçek zamanlı bir yöntem önerilmiştir. Robotlar için hazırlanmış futbol sahası üzerine kameralar yerleştirilerek görüntüler alınmaktadır. Alınan görüntüler üzerinde arka plan çıkarımı yöntemi ile robotlar ve top tespiti yapılmaktadır. Görüntü işleme yöntemleri ile tespit edilen topun hızı ve hareketi hesaplanmaktadır. Topa en yakın robotun hızı ve hareket yönü hesaplanarak robot kontrol edilmektedir. Önerilen yöntem literatürdeki mevcut çalışmalar ile karşılaştırıldığında, avantajları ve dezavantajları mevcuttur. Bu çalışmada robotların birbirleri ile haberleşmesine gerek kalmadan tamamen görüntü işleme sonucuna göre kontrol edilebilmeleri literatürden farklı en önemli özelliğidir. Ayrıca her robot üzerinde kamera bulunması yerine sadece sahanın üzerindeki kamera ile işlemlerin yapılması yöntemin maliyetini düşürmektedir. Bu çalışmada futbol robotları yerine uzaktan kumanda edilebilen araçlar kullanılmıştır. Bu araçların hareket kabiliyeti futbol robotlarına göre sınırlıdır. Fakat önerilen yöntemin maliyeti literatürdeki çalışmalara göre oldukça düşüktür. Önerilen çalışmayı doğrulamak için deneysel ortam üzerinden yöntem uygulanmıştır. Elde edilen deneysel sonuçlar önerilen görüntü işleme yöntemi ile tüm robotların kontrol edilebileceğini göstermektedir.	Takım oyunu, Görüntü işleme, Robot kontrol, Optimizasyon
721	TAM DERİNLİKLİ ESNEK ÜSTYAPILARIN KATMAN ÖZELLİKLERİNİN TAHMİNİ İÇİN LİG ŞAMPİYONASI ALGORİTMASI	Bu çalışma tam derinlikli esnek üstyapıların katman özelliklerinin tahmin edilmesinde kullanılacak, Lig Şampiyonası Algoritması (LCA) ve Yapay Sinir Ağları (ANN) tabanlı bir geri hesaplama algoritması önermektedir. LCA-ANN adı verilen bu algoritma iki ana bölümden oluşmaktadır: (i) yol yüzeyindeki deplasmanların hesaplandığı, lineer olmayan sonlu elemanlar çözümleri ile geliştirilen, ANN ileri hesaplama modeli ve (ii) ANN modeline girdi olarak verilecek en uygun katman elastisite modullerinin belirlenmesinde kullanınan LCA arama algoritmasıdır. Önerilen yönetimin performansını değerlendirmek amacıyla sentetik olarak üretilen veri seti ile gerçek bir veri seti kullanılmıştır. Ayrıca, LCA’nın arama yeteğini değerlendirmek için, kabul görmüş algoritmalar olan Basit Genetik Algoritma (SGA) ve Parçacık Sürü Optimizasyonu (PSO) karşılaştırma amacıyla kullanılmıştır. Elde edilen sonuçlar göstermiştir ki önerilen algoritma düşük hata miktarlarıyla esnek üstyapı katman özellikleri tahmin edebilmekte ve geri hesaplama çalışmalarında hızlı ve güvenilir bir yöntem olarak ortaya çıkmaktadır.	Esnek Yol Kaplaması, Geri Hesaplama, Lig Şampiyonası Algoritması, Yapay Sinir Ağları
265	TARİHİ YAPILARDA KULLANILAN TUĞLA MALZEMELERİN, TERMAL İLETKENLİK, FİZİKSEL VE MEKANİK ÖZELLİKLERİNİN SAPTANMASI	"Tarihi yapı malzemeleri üzerine yapılan bu çalışma, geçmiş dönemlerde Bölgemiz illeri (Isparta ve Burdur) içerisinde yer alan Kremna, İncirlihan Kervansarayı, Adada, Sığırlık Harabesi, Zorzila ve Psidia Antiokya gibi ören yerlerinde kullanılmış taş, tuğla ve harç yapı malzemelerinin deneysel çalışmalarını içermektedir. İncelenen bu tarihi yapılar; Helenistik, Roma, Bizans ve Selçuklu periyotlarının, bir ya da birkaç dönemini bir arada kapsamaktadır. Yapılan deneysel çalışmalar laboratuar ortamında bu tarihi yerlerdeki yapılardan alınan yapı malzemeleri üzerinde Termal İletkenlik (Isıl İletim) uygulanmıştır. Yapılan deneylerden elde edilen veriler; numunelerin termal iletkenlik özelliklerinin ortaya çıkmasını olanak sağlamıştır. Bu tez çalışmasında weka (model) denklemleri oluşturularak birim hacim ağırlık, özgül ağırlık, basınç dayanımı, eğilme dayanımı ve Isıl İletim’ in birbirleri ve deney değerleri arasındaki ilişkiler uygun olarak belirlenmiştir. Bu karakteristik özellikler; geçmiş zamanlarda tarihi yapılarda kullanılan taş, tuğla ve harç malzemelerinin kronolojik tarih sırasına göre imalatları, kullanılan yapı malzemelerinin birleşenleri ve inşaat teknikleri hakkında bilgi sahibi olmamıza olanak sağlamıştır. Böylece tarihsel kavimlerin teknolojik davranışları ve üretim teknikleri hakkında da bilgiler elde edilmiştir. Çıkarılan bu sonuçlar ileriki aşamalarda tarihi yapıların güçlendirilmesi açısından uygulanacak yenileme ve iyileştirme konularına ışık tutabilecektir. Sonuç olarak tarihi yapılarda kullanılan malzemelerin incelenmesi, bize geçmiş, günümüz ve gelecek arasında köprü kurarak, tarihi yapıların günümüze kadar ayakta kalmasının teknik ve detayını ortaya çıkarmada önemli katkılar sağlayabilecektir."	Tuğla, Tarihi Yapılar, termal iletkenlik, yoğunluk, ısı iletim katsayısı, ölçme cihazı, restorasyon
686	Tasarım Spektral İvme Katsayılarının DBYBHY 2007 ve TBDY 2018 Yönetmeliklerine Göre Karşılaştırması	Yapılara etkiyen deprem yüklerinin hesaplanmasında temel teşkil eden deprem tehlike haritaları, sismik tehlike hesapları ile ilgili yöntemlerindeki, deprem kaynaklarıyla ilgili veri tabanlarındaki ve yer hareketi tahmin denklemleri konularındaki gelişmeler neticesinde 1945 yılından günümüze kadar çeşitli değişikliklere uğramıştır. Bu gelişmelere paralel olarak güncellenen Türkiye Bina Deprem Yönetmeliği uyarınca hesaplanan kısa periyot ve 1.0 sn periyot bölgelerindeki spektral değerler bir önceki Deprem Bölgelerinde Yapılacak Binalar Hakkında Yönetmeliğe göre değişiklik göstermektedir. Bu çalışmada her iki yönetmeliğe ait hesap adımları ve 81 il merkezinde elde edilen spektral değerler detaylı olarak karşılaştırılmış, hesaplanan veriler Türkiye haritasında işlenerek görsel olarak sunulmuştur. Türkiye Bina Deprem Yönetmeliğine göre hesaplanan tasarım spektral değerleri özellikle zayıf zeminlerde, yürürlükte olmayan Deprem Bölgelerinde Yapılacak Binalar Hakkında Yönetmeliğe göre hesaplanan değerlere kıyasla birçok il merkezimizde artış göstermiştir.	Elastik Tasarım Spektrumu, Deprem Tehlike Haritası, TBDY 2018, DBYBHY 2007
667	Tasnif Edilmiş İnşaat Yıkıntı Atıklarından Elde Edilen Harman Tuğlası, Delikli Tuğla ve Çatı Kiremitinden Oluşan İkili Karışımların Geopolimer Hamur Üretiminde Değerlendirilmesi	Çimento endüstrisinin yüksek CO2 salımı, enerji ve doğal kaynak tüketimi gibi sebeplerden dolayı araştırmacılar alternatif bağlayıcı malzeme arayışına girmişlerdir. Alkali-aktive malzemeler ve geopolimer bu alternatif bağlayıcı malzemeler içerisinde son zamanlarda oldukça popülerdir. Söz konusu çalışma kapsamında tasnif edilmiş inşaat yıkıntı atıkları (İYA) 10 ve 15 M NaOH çözeltileri ile aktive edilerek geopolimer hamurlar üretilmiştir. Aktive edilen inşaat yıkıntı atıkları çatı kiremiti, delikli ve harman tuğlanın ayrı ayrı %75 ya da %25 oranlarında kullanıldığı ikili karışımlardır. İkili karışımlarla elde edilecek iyi sonuçlar hem üçlü karışımların kullanımını cesaretlendirecek hem de yıkıntı atıklarının, içerisindeki malzeme oranlarına göre optimum aktivatör ve kür koşullarıyla, tasnif edilmesine gerek kalmadan karışık şekilde kullanımının önünü açacaktır. Hamurların 24, 48 ve 72 saat süreyle 95, 105, 115 ve 125 oC sıcaklıklarda kür edildiği bu çalışmada, en yüksek basınç dayanım değeri 83,1 MPa değeriyle 72 saat 115 oC’de kür edilen %75 delikli tuğla ve %25 harman tuğlasından oluşan numuneden elde edilmiştir.	Alkali-aktive malzemeler, Geopolimer, İnşaat yıkıntı atıkları, Yüksek sıcaklık kürü, NaOH
635	Taşınmaz değer haritalarının coğrafi bilgi sistemleri ile üretilmesi: Çanakkale örneği	"Değer haritaları, taşınmaz değerlemede etkin olarak kullanılmaktadır. Çanakkale ili, Merkez ilçesi, Esenler Mahallesi sınırları dahilinde bulunan yapısız, arsa vasıflı 87 adet parsel tespit edilmiştir. Öncelikli olarak arsa değerine etki eden 15 adet faktör belirlenmiştir. Belirlenen faktörleri kapsayan, analitik hiyerarşi sürecine (AHS) göre hazırlanan anket çalışmasına, 15 gayrimenkul değerleme uzmanı katılmıştır. Tutarlılık oranı, sınır değer içerisinde bulunan 6 adet anket değerlendirmeye alınmıştır. AHS’ye göre gerçekleştirilen değerlendirme sonucunda faktörlerin ağırlıkları belirlenmiştir. Anket çalışması sonucunda belirlenen faktörlerin ağırlıkları; %16.7 toplam inşaat alanı, %15.0 kamu hizmetlerinden yararlanma, %13.4 imar durumunda ada kullanımı, %9.0 depremsellik, %8.9 zemin durumu, %8.5 eğim, %5.9 parselin ada içindeki konumu, %4.7 parsel şekli, %4.2 bakı, %3.3 manzara, %2.6 ana caddeye olan uzaklık, %2.5 merkeze olan uzaklık, %1.9 eğitim alanına uzaklık, %1.7 yeşil alana uzaklık ve %1.6 sağlık alanına olan uzaklık şeklinde belirlenmiştir. Çalışma alanını kapsayan her bir faktöre ait haritalar üretilmiştir. Belirlenen ağırlık oranları göz önünde bulundurularak, çalışma alanında yer alan yapısız parsellere ait değer haritası oluşturulmuştur."	Taşınmaz değerleme, Değer haritası, Coğrafi bilgi sistemleri, Analitik hiyerarşi süreci, Nominal değerleme, Yapısız parsel
29	Taşkın Koruma ve Kontrol Yapılarının Değerlendirilmesi	"Taşkınlar genel olarak çok büyük hacimli akımların akarsu yatağına sığmaması olayı olarak tanımlanır. Taşkın ve sellerin oluşturan faktörler; bölgenin topografyası ve jeolojik yapısı, aşırı yağışlar, bölgenin iklim koşulları, akarsu yataklarının doğal dengesinin bozulması sel riski bulunan bölgelerde kontrolsüz kentleşme ve yapılaşma, doğal ve insan (heyelan vb.) kaynaklı faktörler gibi nedenlerdir. Taşkınların oluşmasında en büyük etken, insanlardan kaynaklanan faktörlerdir. Yanlış ve plansız arazi kullanımı, yeşil alan, orman ve tarım alanlarının tahrip edilmesi, çarpık kentleşme, dere yatakları ve taşkın bölgelerinde yapılaşma gibi oluşumlar taşkınların oluşmasında insan faktörünün etkili olduğu durumlardır.Bu nedenle taşkınların oluşmasının ve insanlara zarar vermesinin önlenmesi için birtakım önlemlerin alınması gerekmektedir.Bu önlemler yapısal ve yapısal olmayan önlemler olarak sınıflara ayrılabilir.Bu çalışmada ülkemizde taşkın kontrolü için yapılan uygulamalar incelenecektir."	taşkın, taşkın konrolü, kontrol yapıları
936	Taşkın Tehlike Alanlarının Oluşturulması: Trabzon İli Vakfıkebir İlçesi Kirazlı Deresi Örneği	Akarsu yatağının su iletimkapasitesinin çeşitli sebeplerle azalması veya yatak kapasitesinden daha fazlasuyun gelmesi halinde yatak dışına taşarak can ve mal kaybına sebep olan taşkın,tedbir alınması gereken önemli afetlerden biridir. Çalışma bölgesi olan Doğu Karadeniz Havzası, hem meteorolojik açıdan fazlayağış alıyor olması sebebiyle hem de topoğrafik açıdan taşkın riski taşımasıaçısından önemli bir örnektir. Bu çalışmadayerleşim alanları ile tarım alanlarının Doğu Karadeniz Havzası’nın değişikdönüş aralıkları için hesaplanan taşkın tekerrür debilerine karşılık gelen su seviyeleri ve su altında kalacak yerlerin HEC-RAS 1ve 2 Boyutlu yazılımı kullanılarak hesaplanması amaçlanmıştır. Yapılan çalışmadayerel düzeyde tehlikeler belirlenerek ilgili kurumlar tarafından taşkın yönetimplanları hazırlanmaktadır. Bu kapsamda yapılan çalışma sonucu çalışılan alandataşkın zararlarının etkilerini en aza indirmek maksadıyla mevcut ıslahtesislerinin revize edilmesi ve taşkın erken uyarı sistemlerinin kurulmasıgerektiği yönünde taşkını önleyici tedbirlerin alınması gerektiğibelirlenmiştir.	İklim değişikliği, taşkın, modelleme, HEC-RAS
634	Tek Duvarlı Karbon Nanotüp Takviyesinin Levha Kalıplama Bileşiğinin Mekanik ve İletkenlik Özelliklerine Etkisinin İncelenmesi	Bu çalışmada, tek duvarlı karbon nanotüp takviyesinin doymamış polyester bazlı levha kalıplama bileşiğinin mekanik ve iletkenlik özellikleri üzerindeki etkisi araştırılmıştır. Malzemenin rijitliğinin ölçüsü olan elastisite modülü, gerilme testlerinden elde edilen gerilme dayanımı-uzama grafiklerinin elastik bölgesinden hesaplanmıştır. Ayrıca malzemenin tokluğu da yine aynı grafiklerden yorumlanmıştır. Doğru akım iletkenliği ise akım-voltaj ölçümleri kullanılarak hesaplanmıştır. Sonuçlar tek duvarlı karbon nanotüp katkısının malzemenin gerilme dayanımını, elastisite modülünü ve tokluğunu önemli ölçüde arttırdığını göstermiştir. Bununla birlikte en dikkat çekici nokta ise yalıtkan olan kompozit malzemenin iletkenlik seviyesinin karbon nanotüp katkısıyla yarıiletkenlik seviyesine gelmiş olduğunun ortaya konulmasıdır.	Tek duvarlı karbon nanotüp, Levha Kalıplama Bileşiği, Elastisite modülü, Doğru akım iletkenliği
462	Tek Fazlı Matris Dönüştürücünün Frekans Değiştirici Olarak Çalışması	Bu çalışmada, Tek Fazlı Matris Dönüştürücünün (TFMD) frekans değiştirici olarak çalışması incelenmiştir. TFMD’nin devre topolojisi ve çalışması ele alınmış ve frekans değiştirici olarak çalışması için güvenli komutasyon anahtarlama stratejisi verilmiştir. Bu çalışmanın modellenmesi ve simülasyonu MATLAB/Simulink de yapılarak belirtilen çıkış frekansı değerleri için çıkış gerilimi dalga şekilleri elde edilmiştir.Bu çalışmada, Tek Fazlı Matris Dönüştürücünün (TFMD) frekans değiştirici olarak çalışması incelenmiştir. TFMD’nin devre topolojisi ve çalışması ele alınmış ve frekans değiştirici olarak çalışması için güvenli komutasyon anahtarlama stratejisi verilmiştir. Bu çalışmanın modellenmesi ve simülasyonu MATLAB/Simulink de yapılarak belirtilen çıkış frekansı değerleri için çıkış gerilimi dalga şekilleri elde edilmiştir.	Tek Fazlı Matris Dönüştürücü, Güvenli Komutasyon, Frekans Değiştirici
431	Tek Katlı Betonarme Bir Yapı Üzerinde Operasyonel Modal Analiz Uygulaması	"Tahribatsız yöntemlerle malzemelerin mekanik özelliklerinin belirlenmesi oldukça yaygın uygulaması olan çalışmalardır. Yapı dinamik davranış parametrelerinin yerinde belirlenmesi amacıyla yapılan çalışmalar da tahribatsız yöntem uygulamaları içerisinde yer almaktadır. Bu yöntemlerden birisi olan operasyonel modal analiz uygulaması bu çalışmanın ana unsuru olarak sunulmaktadır. Çalışma kapsamında, statik ve mimari projesi olmayan tek katlı ve her iki plan doğrultusunda iki açıklıklı bir betonarme yapı ele alınmıştır. Öncelikle yapının rölevesi çıkarılmış, donatı tespit cihazı ile ana taşıyıcı elemanların donatı detayları belirlenmiş, ultrasonik test ve Schmidt çekici uygulamaları ile beton malzeme özellikleri yerinde tayin edilmiştir. İkinci aşamada yapının SAP2000 yazılımı kullanılarak yapısal analizde kullanılacak sonlu elemanlar modeli oluşturulmuş ve teorik modal analizi yapılmıştır. Üçüncü aşamada operasyonel modal analiz çalışması gerçekleştirilmiştir. Bu kapsamda teorik modal analiz sonuçları dikkate alınarak; yapı üzerinde ivmeölçer sensör yerleşimi yapılmış ve ortam titreşimi kayıtları alınmıştır. Toplanan veri Artemis Modal Pro yazılımı kullanılarak işlenmiş ve yapının yerindeki mod şekilleri ve frekansları elde edilmiştir. Teorik ve deneysel mod şekillerinin uyuştuğu ancak; ilgili frekans değerlerinin farklı olduğu belirlenmiştir. Sonlu elemanlar modeli üzerinde yapılan kalibrasyon çalışmaları neticesinde dolgu duvarların modelde ihmal edilmesi halinde deneysel olarak elde edilen modal davranış parametrelerinin hesaplanmasının mümkün olmadığı sonucuna ulaşılmıştır."	Operasyonel modal analiz, teorik modal analiz, tahribatsız mıayene, ultrasonik test, yapısal model kalibrasyonu
222	Teknoloji Alanında Faaliyet Gösteren Şirketlerin Finansal Form Okunabilirliğinin Metin Madenciliği Teknikleriyle Ölçülmesi	"Finansal piyasalarda işlem gören şirketlerin yükümlülükleri kapsamında bulunan ve işletme operasyonları ile işletmelerin finansal durumlarına ilişkin kapsamlı bilgi sağlayan kamuya açıklama formlarının (Disclosure forms) yatırımcılar tarafından anlaşılabilmesi için, karmaşık olmayan yalın bir dil kullanılması gerekmektedir. Metinlerin söz dizimsel uzunluğu ve karmaşıklığının tespitinde kullanılan okunabilirlik indeksleri, uygulamalı dilbilim, metin ve söylem analizi ile doğal dil işleme gibi alanlarla yakından ilişkili olup, veri kaynağı olarak metin üzerinden anlamlı bilgi edinilmesini amaçlayan metin madenciliği fonksiyonlarından biridir. Bu çalışmada, 2010 – 2019 yılları arasında New York Borsası’nda (NYSE) işlem gören ve teknoloji alanında faaliyet gösteren 144 şirkete ilişkin farklı türlerde toplam 23.103 adet kamuya açıklama formu kullanılarak, her bir form türüne ilişkin okunabilirlik skorları hesaplanmıştır. Alternatif okunabilirlik indeksleriyle elde edilen skorlar karşılaştırılarak şirket ölçeklerine göre ortalama skorlar da değerlendirilmiştir. Çalışma sonucunda, dosya boyutu haricindeki indekslerin birbirine yakın sonuçlar verdiği tespit edilmiş olup, incelenen kamuya açıklama formlarının, lisansüstü eğitime sahip yatırımcıların seviyesinden de yüksek skorda, “çok zor” okunabilirlik düzeyinde olduğu; orta ve büyük ölçekteki teknoloji şirketlerince raporlanan formların ise daha düşük okunabilirlik düzeyine sahip olduğu sonucuna ulaşılmıştır."	Okunabilirlik İndeksi, Finansal Piyasalar, Metin Madenciliği
228	Tekstil Boya-Terbiye İşletmelerinde Ürün Geliştirme Prosesinin Simülasyonla Modellenmesi-Model Tasarımı	"Bu çalışmada, tekstil terbiye işletmelerinde ürün geliştirme prosesinin simülasyonla modellenmesi üzerine çalışma yapılmıştır. Ürün geliştirme prosesi, terbiye işletmelerinde siparişin geldiği veya koleksiyon hazırlama aşamalarında üretime geçmeden önce gerçekleştirilen bir prosestir. Bu prosesteki tüm işlemlerin kayıt altına alınması ve doğrulanması oldukça karmaşık ve zor bir işlemdir. Bu çalışmada; büyük ölçekli, dış giyim amaçlı polyester/viskon ağırlıklı dokuma kumaş üreten bir tekstil işletmesinin boya-terbiye işletmesi kullanılmıştır. Çalışmanın dizgisel aşamalarında iş etüdü tekniği kullanılmış olup, iş akışı ve süre ölçümleri doğrudan gözlem yoluyla, gerçekleştirilmiştir. Model, ürün geliştirme (Ür-Ge) prosesinde tüm seçeneklerin sonunda özellikle Ür-Ge termin süresini verebilecek şekilde hazırlanmıştır. Modelde müşterinin sipariş edilecek ürüne ait mamül örneği getirmesi halindeki akış için tasarlanmış olup müşteri onay aşamalarını da içermektedir."	Tekstil boya-terbiye işletmesi, Ürün geliştirme, İş etüdü, Simülasyon, Modelleme
329	Telekomünikasyon sektöründe kullanılan ek odası kapaklarının sokak düzeyi görüntülerinden tespit edilme başarımının değerlendirilmesi	Çalışma kapsamında yenilikçi olarak nitelendirilen yöntemle sokak düzeyi görüntülerinden derin öğrenme yaklaşımı ile telekomünikasyon sektöründe kullanılan ek odası kapakları tespit edilmekte ve bu kapakların konum bilgileri üretilmektedir. Sözü edilen yöntemin başarımının değerlendirilmesi için İstanbul ili sınırlarında yer alan üç farklı çalışma bölgesinde elde edilen sonuçlar halihazırda telekomünikasyon sektöründe kullanılmakta olan geleneksel yöntemin sonuçlarıyla karşılaştırılmıştır. Karşılaştırmalı analiz sırasında her iki yöntemle üretilmiş olan ek odası koordinat değerleri arasındaki farklar belirlenmiş, bu farklılıkların nedenleri üzerinde durulmuş ve yapılabilecek iyileştirmelerin neler olabileceği üzerine tartışılmıştır. Elde edilen bulgular ışığında yenilikçi yöntemin mevcut durumda doğruluk başarımı özelinde geleneksel yöntemin yerini alamayacağı ve birlikte kullanılmaları durumunda telekomünikasyon sektöründeki uygulamalarda verimliliğin artacağı sonucuna ulaşılmıştır. Bu türden bir yenilikçi yöntemin kullanıldığı varlık tanımlama ve varlıkların koordinatlarını belirleme çözümlerinde, çalışma kapsamında yapılan önerilerin dikkate alınması durumunda yakın gelecekte yenilikçi yöntemin, geleneksel yöntemin yerine geçeceği öngörülmektedir.	Haberleşme, Sokak düzeyi görüntü, Etiketlenmiş mekansal veri, Derin öğrenme, Başarım değerlendirmesi, Mekansal zeka
391	Termal Sprey Yöntemi Kullanılarak Al2O3 Tozları ile Kaplanmış X6Cr17 Ferritik Paslanmaz Çelik Yüzeylerin Aşınma Dirençleri	Bu çalışmanın amacı, X6Cr17 ferritik paslanmaz çeliklerin yüzey özelliklerini, termal sprey yöntemlerden biri olan plazma sprey yöntemini kullanarak 0-100 um, 100-200 um ve 200-300 um kalınlığında Al2O3-Ti02 tozları ile kaplayarak geliştirmektir. Kaplama işleminden sonra numunelerin aşınma direnci araştırılmıştır. Aşınma Testleri, ASTM G133 standardına göre disk üzerinde pim yöntemi ile gerçekleştirilmiştir. Sonuçların incelenmesinden sonra, A3 numunesinin en yüksek aşınma direncine sahip olduğu gözlenmiştir.	X6Cr17, Al2O3, TiO2, Termal sprey kaplama
742	Terör Saldırılarını İçeren Büyük Verinin Makine Öğrenmesi Teknikleri ile Analizi	Bu çalışmada 1970-2017 tarihleri arasındaki çeşitli haber kaynaklarından ve uluslararası geçerliliği kanıtlanmış haber ajanslarından elde edilen terör verilerinin bir araya gelerek oluşturulan Global Terrorism Database (GTD) isimli veri kümesi ele alınmıştır. Terör olaylarının büyük veri çerçevesinde makine öğrenmesi teknikleri ile analizi ve sınıflandırma işlemleri gerçekleştirilmiştir. GTD veri kümesine makine öğrenmesi yöntemlerinden sınıflandırma algoritmaları uygulanarak, bir terör olayının hangi terör örgütü tarafından gerçekleştirildiğini tahmin eden büyük veri işleme aracı geliştirilmiştir. Bir terör olayında saldırının tipi, saldırı yapılan ülke, bölge, saldırının hedef kitlesi ve kullanılan silah türü gibi özellikler ele alınarak tahmin edilmede kullanılmıştır. Büyük veri işleme aracının geliştirilmesinde Apache Spark (PySpark) çatısı ve Python programlama dili kullanılmıştır. GTD veri kümesi içeriğinde bulunan en çok saldırı gerçekleştiren ilk 10 terör örgütü ele alınarak, altı farklı sınıflandırma algoritması uygulanmıştır. Bu algoritmalar arasında performans değerlendirmesi yapılmış ve karşılaştırılmıştır. Uygulanan algoritmalar arasından en yüksek ağırlıklı doğruluk oranı olarak K-En Yakın Komşu (KNN) algoritması % 98,2 ile en yüksek değer bulunmuştur. Lojistik Regresyon (LR) algoritmasının büyük veri kümesi için uygun olmadığı tespit edilmiştir.	Büyük veri, Apache spark, maikne öğrenmesi
706	Terra Rossa oluşumlarının CBS uygulamaları ile değerlendirilmesi, Akseki (Antalya) örneği	"Bu çalışmada, Akdeniz iklim kuşağında yer alan Akseki (Antalya) ilçesi çevresinin karbonatlı platformlarında oluşmuş Terra Rossalar CBS ortamında araştırılmıştır. Bu araştırmada, sahaya ait tüm vektörel ve raster sayısal veriler, CBS yazılımı ve uydu görüntüleri kullanılmıştır. CBS uygulamalarına yönelik yazılım ortamında sahaya ait jeoloji, topografya, ziraat ve imar-iskan alanlarının sayısal verileri hem analiz yapılmış hem de birlikte değerlendirilerek güncel uydu haritalarıyla karşılaştırılarak değerlendirilmiştir. Bir yandan sahanın topoğrafik verileriyle eğim analizleri yapılmış, öte yandan da sahanın jeolojisine ait formasyonlar dikkate alınarak karbonatlı platform oluşumları ortaya konmuştur. Alüvyonlar, imar-iskan alanları hariç 14688 hektar alan karbonatlı platform bulunmuştur. Güncel uydu görüntüleriyle karbonatlı platformlar üzerinde eğimi %0-%55 arasında toplam 1292 hektar alan Terra Rossa oluşumları tespit edilmiştir. Eğimi %55’den büyük 1640 hektar karbonatlı platformlarda ise Terra Rossa oluşumları izlenmemiştir. Terra Rossa oluşumları en çok grabenlerde yer alan Paleosen-Eosen yaşlı konglomera, kumtaşı, siltaşı, kiltaşı, ve marn ile nummulitli kireçtaşları, killi-kumlu kireçtaşı ardalanmalarıyla oluşan İbradı grubu kayaçlarda izlenmiştir. Terra Rossa oluşumlarının 1164 hektarı ziraatte kullanılmakta geriye kalan 128 hektar alan ise kullanılmayan Terra Rossa oluşumları olarak bulunmuştur. Kullanılmayan Terra Rossa oluşumları ziraatte kullanılan Terra Rossa oluşumlarının %11’ni oluşturmaktadır. Potansiyel Terra Rossa oluşum alanının %10'da Terra Rossa oluşmuştur. Kullanılmayan Terra Rossa oluşumları; amenajman planlamalarında, yöreye özgü bağcılık, hayvancılıkta (küçükbaş ve arıcılık dahil) ve ağaçlandırma alanları olarak kullanılabilirler. Terra Rossa oluşumları içerdikleri demiroksit mineralleri sebebiyle uzaktan algılama yöntemleri ile daha detaylı olarak araştırılabilirler."	CBS, CBS analizleri, Jeoloji, Terra Rossa
689	Ters kavisli kesite sahip bükümlü bantların termohidrolik performansları	Dairesel bir tüp içindeki ters kavisli kesitli bükülmüş bantların, ısı transferi, basınç düşüşü ve performans değerlendirme kriterleri (PDK) üzerindeki etkileri ANSYS Fluent v18 yazılımı kullanılarak sayısal olarak incelenmiştir. Analizler, üç farklı ters kavis çapının boru çapına oranını (0.872, 0.647 ve 0.554) ve iki farklı büküm oranını (3.0 ve 4.0) içermektedir. Çözümlemeler 5800 ila 30000 Reynolds sayısı aralığında hava kullanılarak gerçekleştirilmiştir Dış boru duvarına sabit ısı akışı uygulanmıştır. Sonuçlar, ısı transfer performansının büyük ölçüde bükümlü bant geometrisine bağlı olduğunu göstermiştir. Ters kavisli kesite sahip bükülmüş bandın Nusselt sayısı %0 ila %85 aralığında ve sürtünme faktörü %123 ila %238 aralığında düz borudan daha yüksek bulunmuştur. Ters kavisli bükülmüş bandın PDK değeri çalışılan Reynolds sayısı aralığında 0.75 ile 1.23 arasında bulunmuştur. En yüksek PDK değeri, maksimum çap oranı ve minimum büküm oranı için 5849 Reynolds sayısında 1.23 olarak hesaplanmıştır. Ters kavisli bükümlü bant ile teçhiz edilmiş tüpün Nusselt sayısı, sürtünme faktörü ve PDK'sı için istatistiksel korelasyonlar geliştirilmiştir.	Ters kavisli bükümlü bant, ısı transferinin iyileştirmesi, ısıl verim, sayısal analiz
673	Ters Sarkaç Sisteminin Doğrusal Olmayan Kontrolü	Sunulan bir ters sarkaç sistemi için doğrusal olmayan kontrol çalışmasıdır. Ters sarkaç sistemi eksik tahrikli, karma evreye sahip ve oldukça kararsız bir sistemin en önemli örneğidir. Bu araştırma makalesinin amacı, ters sarkaç sistemi için doğrusal olmayan kontrol yasaları elde etmektir. İlk olarak, ters sarkaçların dinamik denklemleri Lagrange denklemleri kullanılarak türetilir ve daha sonra kararsız dik pozisyon etrafında lineer karalılık noktaları bulunur. Diğer adımda analizler için doğrusal kararlılık teorileri ve Lyapunov metodunu kullanır. Doğrusal olmayan kayan kipli kontrol ve geri beslemeli doğrusallaştırmış kontrol yasaları türetilir. Geri beslemeli doğrusallaştırmış kontrol yasası doğrusal olmayan sistemi eşdeğer bir doğrusal sisteme dönüştürmek için kullanılır, böylece uygun bir geri besleme kontrol yasaları önerilebilir. Başlangıç koşullarından kararlılık ve referans takibi bu makalede incelenmiştir. Önerilen doğrusal olmayan kontrol stratejilerinin kontrol performansı MATLAB/ Simulink programı ile gösterilmiştir.	Linear olmayan kontrol, Sarkaçlı araba sistemi, Kayan kipli kontrol, Geri beslemeli doğrusallaştırılmış kontrol
1058	The Effect of Adding EN (2-Ethylhexyl Nitrate) to Diesel-Ethanol Blends on Performance and Exhaust Emissions	In this study, effect of EN addition to diesel-ethanolblends as cetane improver were examined with regard to performance parameterssuch as brake torque, brake power, fuel consumption, brake specific fuelconsumption and exhaust emissions such as NOx, CO, CO2 in a four-cylinder,water-cooled diesel engine. Firstly, an ethanol-diesel blend represented as E10were prepared by mixing 10% of ethanol with 90% of diesel fuel as volume. Thenother blends symbolized as E10EN2 (10% ethanol, 2% EN and 88% diesel), E10EN4(10% ethanol, 4% EN and 86% diesel) and E10EN6 (10% ethanol, 6% EN and 84%diesel) were created by mixing ethanol-diesel-EN to get information about thebehavior of EN. The results obtained for these blends at five different enginespeed under full load condition were compared with E10 and 100% diesel fuel. Itwas found that EN addition raised the cetane number by 5%, 11%, 16% for E10EN2,E10EN4 and E10EN6 compared to E10 whereas EN caused a slight decrease inkinematic viscosity, lower heating value and a slight increase in density. It wasalso deduced that EN addition had a reducing effect on NOx, CO emissions and brake power while it hadan increasing effect on CO2 emission and brake specific fuelconsumption.	Alternative Fuel, Diesel, Ethanol, Engine Performance
489	THE ERGONOMIC RISK ANALYSIS WITH REBA METHOD IN PRODUCTION LINE	"Ergonomi, fiziksel, çevresel ve psikolojik risk faktörlerini inceleyerek insanların makine ve çevre ile uyumluluğunu araştıran ve geliştiren çok disiplinli çalışma grubudur. Ergonominin temel amacı, çalışanların sağlığını ve güvenliğini sağlamak ve iş verimliliğini arttırmaktır (atıl kapasitede düşüş, üretimde artış, ürün kalitesinde artış gibi). Çünkü; çalışanları sağlıklı ve güvenli bir şekilde çalıştırmak iş verimliliğinde artış sağlar. Bu çalışmada, bir işletmenin seçilen üretim hattında REBA yöntemi ile ergonomik risk analizi yapılmıştır ve iyileştirme önerileri sunulmuştur. Çalışma kümesini üretim hattında çalışan 30 düz işçi oluşturmaktadır. Yapılan REBA analizi sonucunda, üretim sürecinin %66,6'sı orta riskte ve %33,4'ü yüksek risk altında olduğu gözlenmiştir. Yapılacak iyileştirme çalışmaları sonucunda ergonomik risklerin azalacağı, üretim ve verimlilikte artış olması beklenmektedir."	Ergonomik Risk Analizi, Reba, Montaj Çalışması, Kas-İskelet Hastalıkları, İşle ilgili hastalıklar
69	THERMAL FATIGUE RESISTANCE OF GLASS/EPOXY LAMINATED COMPOSITES	The material of the fiber and matrix of polymer matrix composites directly influences the mechanical performance of a composite. Fibers are generally expected to have high elastic modulus and strengths. Due to the nature of polymer matrix composites, due to the combination of different materials at the macroscopic level, they are highly affected by thermal loads. Sometimes, perhaps the most important design criterion may be the resistance of these materials to thermal loads. Also, these loads can be repeated due to the needs of usage areas. Especially in the aviation industry, resistance to repetitive thermal loads is very important in the design of aerospace vehicles. In this study, it is aimed to understand behavior of Glass/Epoxy polymer matrix composites under the thermal fatigue loads. [(0/90)2]s, [(15/-75)2]s, [(30/-60)2]s, and [(45/-45)2]s fiber orientations are used. Effects of two different boundary conditions are also researched.	Polymer Composites, Thermal fatigue, FEM
385	Ti İmplantların Biyofilim Engelleme Amaçlı Nano hBN - HA ile Kaplanmasının Yüzey Karaktersitiğine Etkisinin Belirlenmesi	Birçok metal alaşımı implant uygulamalarında geniş bir şekilde kullanılmaktadır. Bu metal alaşım yüzeylerine kolonize olan bakteriler implanta bağlı olarak enfeksiyon oluşturabilmektedir. Bu çalışmada implant yüzeyine hidroksiapatit ve nano hexogonal bornitrür ile kaplama yapılarak biyofilim ve buna bağlı enfeksiyon oluşumunu engellemek amaçlı yüzey karakteristiği tayin edilmiştir. Kaplama sonrası yüzeyde oluşan pürüzlülük değişimi, sertlik değişimi ve SEM analizleri gerçekleştirilmiştir. Elde edilen biyo-yüzeyin Staphylococcus aureus bakterisine olan ilgisi araştırılmaya devam etmektedir.	Biyofilm, Kaplama, Implant, Ti alaşım
383	Ti6Al4V Alaşımına Sol-Jel Yöntemi ile Yapılan Hidroksiapatit Kaplamalarda Dietanolaminin Kaplama Morfolojisine ve Korozyon Dayanımına Etkisi	Titanyum ve alaşımları, mekanik dayanımları ve biyotolerant yapıda olmaları nedeni ile biyomalzeme uygulamalarında tercih edilirler. Fakat insan vücudu içinde korozyona uğraması durumunda zararlı iyonların salınımına neden olabilirler. Hidroksiapatit ise seramik ve biyoaktif yapıda bir malzeme olup biyomalzemelerin korozyon dayanımlarını arttırmaya yönelik kaplama tabakası olarak kullanımı da mevcuttur. Bu çalışmada Ti6Al4V alaşımının korozyon dayanımını geliştirmek amacı ile sol-jel yöntemi kullanılarak hidroksiapatit kaplamalar yapılmıştır. Hazırlanan hidroksiapatit solüsyonlarına farklı oranlarda dietanolamin (DEA, C4H11NO2) eklenerek sol-jel prosesinde oluşması muhtemel olan çatlaklı yapılar kontrol edilmiş ve azaltılmaya çalışılmış ve kaplamanın genel morfolojisinde ve korozyon dayanımında meydana gelen değişikliklerin gözlemlenmesi amaçlanmıştır. Numuneler taramalı elektron mikroskobu (SEM-EDS) ve X-Işını kırınımı (XRD) kullanılarak analiz edilmiştir. Hazırlanan yapay vücut sıvısı içinde elektrokimyasal-potansiyodinamik korozyon testleri gerçekleştirilmiştir. Çalışmanın sonucunda DEA katkı oranının artması ile morfolojide çatlaklı yapıların azaldığı ve kaplama kalınlığının arttığı gözlemlenmiştir. DEA eklenmesinin korozyon dayanımını arttırdığı fakat DEA miktarındaki artışın korozyon dayanımını negatif etkilediği görülmüştür.	Ti6Al4V, Sol-jel, Biyomalzemeler, Hidroksiapatit, Dietanolamin
602	Ti-6Al-4V ve AISI 316 L biyomalzemelerin aşınma davranışlarının bilye disk deney düzeneği ile araştırılması	"Ti-6Al-4V material is generally used in biomaterial applications. However, this material is difficult to supply and an expensive material. Instead of Ti-6Al-4V material; It is investigated whether the use of 316 L material as an alternative is easier and more economical. In this study, Ti-6Al-4V and AISI 316 L test specimens made of the material subjected to the test under the same conditions wear performance were investigated using the ball on disc experimental setup. The experiments were carried out in three replicates in a dry and liquid medium. As a result, in the experiments; AISI 316 L samples are coated with PVD method compared to other samples in wear rates and abrasive wear marks on the surface of the samples were found to decrease. In studies using sodium hyaluronate fluid, it was found that the rate of abrasion and wear traces decreased compared to the dry environment. It was determined that 316 L samples coated with PVD method showed better wear performance compared to uncoated Ti-6Al-4V material. Considering the density differences of Ti6Al4V and 316L materials, 316L can be used instead of Ti6Al4V material."	Biyomalzeme, Ti-6Al-4V, AISI 316 L, kaplama, aşınma, sıcaklık, SEM, bilye disk
949	TOPLAM RENK FARKLILIĞI PARAMETRESİ KULLANILARAK BULANIK MANTIK YÖNTEMİYLE İSTATİSTİKSEL KALİTE KONTROLÜ: ALÜMİNYUM ÜRETİM TESİSİNDE BİR UYGULAMA	"Üretim sürecini izlemek için bulanık bir ortalama ve değişim aralığı kontrol çizelgeleri kullanılmıştır.Bulanık kontrol grafikleri, fabrikadan veri toplayarak ve bunu prosesin izlenmesi için fabrikatarafından zaten uygulanmış olan geleneksel Shewhart kontrol grafikleri ile karşılaştırarak,alüminyum üretim tesisindeki bir vaka çalışması ile doğrulanmıştır. Sonuçlar, önerilen bulanıkkontrol grafiklerinin, üretim sürecindeki anormal değişimleri, geleneksel Shewhart kontrollistelerinden daha doğru bir şekilde tespit edebildiğini, çünkü süreçten daha fazla bilgikullandıklarını ortaya koymaktadır.Bu çalışmada, Eti Alüminyum A.Ş. alüminyum üretim tesisinde bulanık mantık istatistiksel kalitekontrol uygulaması yapılmıştır. Toplam renk farkı parametresi (?E) verileri, alüminyum üretimtesisinde bulanık gözlem yöntemi kullanılarak incelenmiştir. Bu amaçla, alüminyum üretim tesisiürünlerinin renk parametreleri, ilgili formüller yardımıyla hesaplanan bulanık üçgen sayılar (TFN)ve bulanık süreç yeterlilik indeksleri (PCI) kullanılarak değerlendirilmiştir. Elde edilen bilgilerleüretim sürecinin yeterli olup olmadığını tespit etmek amacıyla proses yeterlilik analizi yapılmıştır.Cp, Cpu ve Cpl indisleri sırası ile 1,267, 1,263, 1,257; 1,419, 1,414, 1,408 ve 1,115, 1,111, 1,106bulunmuştur. Bu değerlere göre prosesin ihtiyaçları karşıladığı tespit edilmiştir."	Bulanık kontrol kartları, İstatistiksel kalite kontrolü, Proses yeterlilik indeksi, Alüminyum
487	TOPRAK İŞLEMEDE PATİNAJIN OTOMATİK KONTROLÜ	Bu çalışmada, toprak işleme faaliyetleri esnasında tarım traktörlerinde oluşan patinajı, belirlenen sınır değerde tutmak için, traktöre bağlı toprak işleme ekipmanının çalışma derinliğini otomatik olarak ayarlayan bir kontrol sistemi geliştirilmiştir. Geliştirilen otomatik kontrol sistemi traktör tahrik tekerleklerinde oluşan patinajı sürekli olarak ölçmüş ve patinaj değerindeki artış miktarına göre ayarlanan toprak işleme derinliğini azaltmıştır. Patinaj miktarı izin verilen seviyede iken toprak işleme ekipmanı ayarlanan derinlik değerinde çalışmıştır. Çalışmada ayrıca, patinaj miktarı belirlenen sınır değeri aştığında, sürücüyü toprak işleme derinliğini azaltması için uyaran bir de sürücü uyarı sistemi tasarlanmıştır. Sürücü uyarı sistemi, ölçülen patinaj değerine göre sürücüyü renkli LED (Light Emitting Diode)’ler yardımıyla görsel olarak ve bir siren yardımıyla da sesli olarak uyarmaktadır. Geliştirilen otomatik kontrol sistemi, tasarlanan sürücü uyarı sistemi ile ve operatörün kendi kontrolü ile ayrı ayrı karşılaştırılmıştır. Patinaj değeri, traktörün gerçek ilerleme hızı ile tahrik tekerleklerinin dönüş hızı karşılaştırılarak hesaplanmıştır. Otomatik kontrol sistemi ve sürücü uyarı sistemi New Holland TD110 model bir tarım traktörüne monte edilmiş ve gerçek tarla koşullarında denemeler yapılmıştır. Denemeler sonucunda, sırasıyla sürücü uyarı sistemi ve operatör kontrolüne göre, otomatik kontrol sistemi ile gerçekleştirilen toprak işleme faaliyetlerinde, patinaj değerlerinde %3-29 ve yakıt tüketiminde %22-30 azalma olduğu belirlenmiştir. Traktörle toprak işleme ekipmanı arasında oluşan çeki kuvvetinde ise, otomatik kontrol sisteminde operatör kontrolüne göre %5’ten fazla azalma olduğu görülmüştür. Bununla beraber, toprak işleme derinliğinde, kontrol yöntemleri arasında neredeyse hiç değişiklik olmadığı gözlenmiştir.	Otomatik kontrol sistemi, Patinaj, Tarım Traktörleri, Toprak işleme derinliği, Yakıt verimliliği
370	Toz Enjeksiyon Kalıplama ile Üretilen Parçada İç Vida Geometrisinin Elde Edilmesinin Araştırılması	Toz enjeksiyon kalıplama (TEK), metal ve seramik tozlarından hassas geometrili parçaların üretimi için kullanılan ideal bir tekniktir. TEK yönteminde parçanın iç kısmında vida geometrisi elde etmek için hareketli maça sistemine ihtiyaç vardır. Fakat bu sistemin yapılması hem zor hem de zaman alıcıdır. Bu çalışmada iç vida geometrisi, parça içerisindeki insört ile elde edilmeye çalışılmıştır. Bunun için, 316L paslanmaz çelik besleme stoku kalıp içerisine enjekte edilerek parça üretilmiş sonrasında uygun matkapla delik delinmiş ve M4 vida çekilmiştir. Parça içerisine konulacak vida geometrili insörtler yüksek sıcaklığa dayanıklı hegzagonal bor nitrür ve krom ile kaplanmıştır. Böylece besleme stoku bölgesindeki vida geometrisinin insört ile difüzyonunun engellenmesi amaçlanmıştır. Hazırlanan numuneler iki farklı sinterleme sıcaklığı (1260 °C - 1340 °C) ve süresin de (30-90 dakika) sinterlenmiştir. Çalışma da insört üzerine uygulanan ara katmanların vida geometrisine etkisi araştırılmıştır. Deneyler sonucunda vidalı insört üzerindeki hegzagonal bor nitrür ve krom ara katmanlarının difüzyonu engellemediği belirlenmiştir.	Toz enjeksiyon kalıplama, Vida geometrisi, Ara katman, Krom, Hegzagonal bor nitrür, Sinterleme, 316 L besleme stoku
665	Toz Metalurjisi ile Üretilen 316L Östenitik Paslanmaz Çeliklerin Termofiziksel Özelliklerin Üzerindeki Basıncın Etkisi	Otomotiv gibi endüstriyel alanlarda kullanılan östenitik paslanmaz çelik yüksek fiziksel ve mekaniksel özelliklere sahiptir. Bu çalışmada benzer ya da benzere yakın şekilli ürün ve karmaşık şekilli malzeme üretilmesine olanak sağlanmasından dolayı araştırmacılar tarafından cazip görülen toz metalurjisi yöntemiyle hazırlanan 316L östenitik paslanmaz çeliğin termofiziksel özellikleri araştırılmıştır. Östenitik paslanmaz çelikler 400 ve 600 MPa basınçlarında preslenmiş ve preslenen östenitik paslanmaz çelik numuneler 1200 °C sıcaklığında 1 sa boyunca inert gaz atmosferinde sinterlenmiştir. Bu sinterlenmiş östenitik paslanmaz çeliklerin termofiziksel özellikleri oda sıcaklığından 600 °C’ye kadar olan sıcaklık aralığında ısı akısı tipli Diferansiyel Taramalı Kalorimetreyle (DSC) ile ölçülmüştür. Bu özellikler SEM görüntüleri, EDS spektrumları ve OM (optik mikroskop) görüntüleri ile desteklenmiştir.	Özgül ısı kapasitesi, Entalpi, Östenitik paslanmaz çelik, Toz metalurjisi
828	Toz Metalurjisi Metoduyla Üretilen Distaloy AE Alaşımlarının Isı Akışı Davranışları	Alaşımları teknikleri ön alaşımlı, ön karışımlı ve difüzyon-bağlı tozla olmak üzere sınıflandırılır. Bu çalışmada kullanılan Distaloy AE alaşımı Fe, Ni ve Mo alaşım elementleri içeren bir difüzyon-bağlı alaşım çeşididir ve yüksek dayanımlı mikroyapıya sahiptir. Bu çalışmada toz metalürjisi metoduyla üretilen Distaloy AE alaşımlarının sertlik, yoğunluk ve ısıl akışları çalışılmıştır. Bu malzemelerin sertlik ve yoğunluk ölçümleri Brinell sertlik ölçümleri ve Archimedes suyun kaldırma tekniği kullanılmıştır ve Diferansiyel Taramalı Kalorimetre (DSC) cihazı kullanılarak alaşımların ısıl akışları saptanmıştır. Sonuçlar alaşımların SEM fotoğrafları, EDS spektrumlarıyla desteklenmiştir ve ayrıca alaşımların kristal yapıları XRD desenleriyle saptanmıştır.	Distaloy AE, Toz metalurjisi, Isıl akışı, Yüzey karakterizasyonu
606	Toz Üretim Süreçlerinin Yağlamalı Yataklar Üzerine Etkisi	"Bu çalışmada;iki farklı atomizasyon yöntemi (su ve gaz) ile kendinden yağlamalı yatak preslemeamaçlı CuSn10 (bronz) ve Cu (bakır) tozu üretilmiştir. Su atmozasyonu ileCuSn10 ve gaz atomizasyonu ile Cu tozu üretilmiştir. Su atomizasyonu ve gazatomizasyon ile üretilen CuSn10 ve Cu tozlarının ortalama toz boyutu sırasıyla41.5 µm ve 41,9 µm’dir. Çalışmada üretilen tozlar ve mevcut uygulamadakullanılan tozlar ile normal presleme (tek eksenli) yöntemiyle kendindenyağlamalı yatak üretimi gerçekleştirilmiştir. Daha sonra hidrojen ve azot gazıkarışımından oluşan koruyucu atmosfer altında 780 0C sıcaklıktafarklı bekleme süreleri için sinterleme işlemi uygulanmıştır. Sinterlenenyatakların yağ alma, hacimsel gözenek oranları ve kırılma dirençleri deneyselolarak belirlenmiştir. Çalışmada 6,4 g/cm3 yoğunluk, %28 gözenek, 45ksi radyal mukavemet ve % 96 yağ alma verimi hedeflenmiştir. Bu hedeflerdenyoğunluk ve gözenek miktarı elde edilmesine karşın mukavemet ve yağ alma verimihedeflenen değerlere göre düşük kalmıştır."	su/gaz atomizasyon, sinterleme, yağlamalı yatak
855	Trabzon İlçelerinde Mevsimsel Geri Kazanılabilir Katı Atık Bileşen Ve Miktarları	ÖzetBu çalışmada Trabzon İli ilçelerinde üretilen evselnitelikli katı atıkların bileşen ve miktarları mevsimsel olarakaraştırılmıştır. Çalışmanın amacı arasında Trabzon ilçelerinde oluşan katıatıklardan cadde geri kazanımcılarının ve resmi geri kazanım şirketlerininözellikle de Ortahisar İlçesinde çok sayıda AVM’ler, Hastaneler, Resmi kurum vekuruluşlardan geri kazanım sepetleri/konteynerleri vasıtasıyla geri kazanımmaddeleri toplamaktadırlar. Caddelerdeki bu geri kazanım sepetlerine hane halkıgeri kazanım maddelerini atmaktadır. Resmi kurum ve kuruluşlarda oluşan katıatıkların geri kazanılabilir olanları küçük kutularda ve büyük geri kazanımsepetlerinde birlikte toplanmaktadır. Toplanan bu geri kazanım maddeleri özelşirket aracı ile çalışma sahalarına taşınarak yeniden ayrıştırılmaktadır.Dolayısıyla da evsel nitelikli katı atıklardaki geri kazanılabilir atıklarcadde toplayıcıları ve özel lisanslı geri kazanım şirketleri tarafındantoplanmaktadır. Belediye geri kazanım yapmamaktadır. Trabzon ve Rize İlleriKatı Atık Birliği (TRAB-Rİ-KAB)tarafından yetkilendirilmiş toplama, transfer vedepolama işlemini yapmaktadır. Bu şirket geri kazanım işlemini Katı AtıkTransfer İstasyonlarında (KATİ) yapmamaktadır. Bu çalışma kapsamında KATİ’lerdeİlçe katı atıklarının transferi sonrasında geri kazanılabilir maddeayrıştırması mevsimsel olarak yapılmıştır. KATİ’de iki adet tıbbı atıksterilizasyon tesisi bulunmakta ve burada işlem görmüş tıbbı katı atıklar evselnitelikli katı atıklarla Sürmene İlçesi Katı Atık depolama sahasındadepolanmaktadır. Bu çalışma kapsamında Trabzon İli ilçelerindeki katıatıkların bileşenleri ve geri kazanılabilir katı atık yüzdeleri ortayakonulmuştur. Çalışmada özel geri kazanım şirketlerinin geri kazanımkonteynerlerinde ve bina içi geri kazanım kutularında toplanan gerikazanılabilir katı atık miktarı yanında transfer istasyonuna giden çok büyükmiktarların olduğu tespit edilmiştir. Çalışmadan sonuç çıkarılmış ve önerileryapılmıştır. Anahtar Kelimeler:Doğu Karadeniz Bölgesi Katı Atık Yönetimi, Geri Kazanım Cins ve Miktarları,TRAB-Rİ-KAB, Katı Atıklar, Trabzon İlçeleri, Mevsimsel Katı Atık Geri KazanımYüzdeleri. SEASONAL RECYCLABLESOLİD WASTE COMPONENTS AND AMOUNTS İN TRABZON DİSTRİCTSSummaryIn this study, the components and quantities of domesticsolid wastes produced in the districts of Trabzon were investigated seasonally.The aim of the study is to collect recycling materials from street wastes andofficial recovery companies, especially in Ortahisar District, from shopping malls,hospitals, official institutions and organizations. The household throwsrecovery materials into these recovery baskets on the streets. Recyclables ofsolid wastes generated in public institutions are collected together in smallboxes and large recovery baskets. These collected materials are transferred tothe work sites by means of a private company vehicle and re-separated.Therefore, the recoverable wastes in domestic solid wastes are collected bystreet collectors and specially licensed recycling companies.The municipality does not recycle. Trabzon and RizeProvinces Solid Waste Association (TRAB-RI-KAB) authorized by the collection,transfer and storage process. This company does not make the recycling processin Solid Waste Transfer Stations (SOLID). Within the scope of this study, therecovery of recyclable materials after transfer of district solid wastes inSOLIDs was made seasonally. There are two medical waste sterilizationfacilities in SOLID and the treated medical solid wastes are stored in thesolid waste storage area of ??the Surmene District with domestic solid wastes.In this study, the components of solid wastes and therecoverable solid wastes percentages in Trabzon are presented. In the study, itwas determined that the amount of recoverable solid waste collected in therecovery containers and indoor recovery boxes of the private recovery companieswas very large. The study was concluded and recommendations were made.Key Words:Eastern Black Sea Region Solid Waste Management, TRAB-RI-KAB, TrabzonDistricts, Types and Quantities of Recycling Solid Wastes, Seasonal Solid WasteRecovery Percentages.	Doğu Karadeniz Bölgesi Katı Atık Yönetimi, Geri Kazanım Cins ve Miktarları, TRAB-Rİ-KAB, Katı Atıklar, Trabzon ilçeleri, Mevsimsel Katı Atık Geri Kazanım Yüzdeleri
910	Trafik Sıkışıklığının Azaltılmasında Ulaşım Çözümlerinin Etkisi	Günümüzde her geçen gün maddi imkânların ve teknolojik gelişmelerin artması sonucu kentlerde trafik sıkışıklıkları ve yoğunlukları artmaya başlamış, bununla beraber hava kirliliği ve zaman kayıpları da artmaya başlamıştır. İnsanların trafikte geçirdikleri zamanın artmasıyla kent yöneticileri ve ulaşım planlamacılar yeni yollar ve yeni ulaşım yatırımları yaparak bu sorunun önüne geçmeyi hedeflemişlerdir. Fakat yapılan yeni ulaşım yatırımları ve yollarda trafik sıkışıklığının önüne geçememiştir. Bu çalışmada Kocaeli ili sınırlarında trafik sıkışıklığının gözlemlendiği Gölcük Koridoru irdelenerek ulaşım yatırımlarının trafik sıkışıklığına etkileri PTV Group Vissim yazılımı yardımıyla analiz edilecektir. Yazılım yardımıyla koridor boyunca mikro simülasyon modeli oluşturularak halihazırda işleyen mevcut trafik akışı daha önceden yapılan trafik sayımları verileri kullanılarak analiz edilmiştir. Öneri olarak geliştirilen senaryolarda aynı trafik hacminde test edilerek, koridor üzerinde yapılması planlanan projelerin çözüme katkısı karşılaştırılacaktır.	ulaşım, trafik güvenliği, trafik sıkışıklığı, planlama
729	Trakeal Tüp ve Laringeal Maske için Kaf Basıncı Ölçer Cihaz Tasarımı	Bu çalışma trakeal tüp ve laringeal maske için kaf basıncı ölçmeyi sağlayan taşınabilir medikal cihaz tasarımı ve gerçeklemesini sunar. Geliştirilen cihaz, ameliyathane ve yoğun bakımlarda kullanılan pilot balon içindeki hava basıncının izlenmesini sağlayan taşınabilir bir medikal cihazdır. Trakeal tüp veya laringeal maske içinde ölçülen kaf basınç değerleri cihaz üzerinde bulunan ekrana ve hafıza kartına eş zamanlı aktarılabilir. Kaf pilot balonu içindeki hava basıncı izin verilen basınç değerleri aralığının dışına çıktığında sesli uyarı verir. Geliştirilen cihaz mikro denetleyici tabanlı bir gömülü sistem kartı ve baro-metrik basınç-ölçer kullanılarak gerçekleştirilmiştir. Basınç ölçümleri in-vitro olarak bebek ve çocuk fantomlar üzerinde test edilmiş, alınan gerçek verilerle istatistik analizi yapılmıştır.	Endotrakeal tüpü, Laringeal maske, Kaf basıncı ölçme, Elektronik cihaz
465	Traktörlerde Kullanılan Teknolift Mandalının Ergonomik Olarak Geliştirilmesi	Bu çalışmada traktörlerde kullanılan mevcut teknolift mandal mekanizmalarına ergonomiklik kazandırılması ve mekanizmaya uygulanan yükün azaltılması amacıyla ve ergonomik açıdan tutma biçimleri göz önüne alınarak yeni bir teknolift mandal mekanizması tasarlanmıştır. Yapılan bu tasarım hızlı prototipleme yöntemi ile üretilerek traktör üzerindeki ergonomikliği kontrol edilmiştir. Diğer taraftan araç üzerine monte edilen yeni mekanizmanın üzerine gelen yükler dijital kuvvet ölçer ile ölçülerek teorik hesaplama sonucuyla karşılaştırılmıştır. Ölçümler neticesinde deneysel ve teorik sonuçların birbirine yakın olduğu görülmüştür. Diğer taraftan elde edilen yük değerleri bu yeni tasarımın yaklaşık %58-72 oranında daha az bir yükleme ile çalışacağını göstermektedir. Bu durum traktör başındaki kullanıcının daha az kuvvet harcayacağını göstermektedir. Bununla birlikte geliştirilen alternatif kol tasarımının kol/omuz desteğiyle ittirileceği için uzun süreli kullanımlarda herhangi bir fiziksel sorun teşkil etmeyeceği ve iş verimliliğine olumlu yönde katkı yapacağını düşünülmektedir.	Traktör, teknolift, hidrolik kaldırıcı
715	Transfer Matris Metodu ile Fonksiyonel Derecelendirilmiş Sandviç Kirişlerin Titreşim Analizi	Fonksiyonel derecelendirilmiş malzemeler geleneksel malzemelerin uygun olmadığı çalışma koşulları için tasarlanmış özel bir kompozit malzeme sınıfıdır. Malzeme özellikleri istenen doğrultuda bir fonksiyona bağlı olarak değişmektedir. Malzeme özelliklerinde keskin geçişler olmaması nedeniyle katmanlı kompozit yapılarda karşılaşılan problemleri ortadan kaldıran fonksiyonel derecelendirilmiş malzemeler sandviç yapılar içinde öz veya yüzey tabakası olarak kullanılabilmektedir. Bu çalışmada fonksiyonel derecelendirilmiş sandviç kirişlerin titreşim analizi yapılmıştır. Sandviç kirişin yüzey tabakaları fonksiyonel derecelendirilmiş, öz tabakası izotropik malzeme olarak kabul edilmiştir. Sandviç kirişin yer değiştirme bileşenleri Euler-Bernoulli kiriş teorisi ile tanımlanmış, farklı sınır koşulları için elde edilen kiriş denklemi transfer matris metodu ile çözülmüştür. Sandviç öz ve yüzey tabakası kalınlık oranlarının ve hacimsel değişim üstelinin değişiminin doğal frekansın değişimi üzerindeki etkileri incelenmiştir. Sandviç öz ve yüzey tabakası kalınlık oranlarının doğal frekans değeri üzerinde etkin olduğu ve hacimsel değişim üstelindeki artışın tüm sınır koşulları için boyutsuz doğal frekans değerini düşürdüğü görülmüştür	Fonksiyonel derecelendirilmiş, sandviç, kiriş, titreşim
447	Transfer Öğrenme ve Çekişmeli Üretici Ağ Yaklaşımlarını Kullanarak Cilt Lezyonu Sınıflandırma Doğruluğunu İyileştirilmesi	Bu çalışmada, en yaygın kanser türlerinden biri olan cilt kanseri imgelerinin sınıflandırılmasına odaklanılmıştır. Yapılan araştırma sonucunda cilt kanseriyle ilgili literatürdeki en kapsamlı etiketlenmiş veri kümesinin HAM10000 olduğu görülmüştür. 7 farklı lezyon türüne ait 10.000’den fazla etiketli imge içeren bu veri kümesinin klasik Evrişimsel Sinir Ağlarıyla (ESA) sınıflandırma doğruluğunun arttırılması amaçlanmaktadır. Bu makalede, mevcut iki farklı tekniğin (transfer öğrenme ve imge üretimi) lezyon sınıflandırma doğruluğuna etkisi incelenmiştir. Birinci teknik, cilt lezyonu veri kümesini sınıflandırmak için tasarlanan yeni bir ESA’ya, ImageNet veri kümesiyle eğitilmiş AlexNET ağındaki parametrelerin kısmi ve tam transfer yoluyla aktarılmasıdır. İkinci teknik, gerçek lezyon imgelerinden imge üretilmesiyle veri kümesinin genişletilmesidir. Bu genişletme işleminde klasik üretme ve Çekişmeli Üretici Ağ (ÇÜA) tekniklerinin başarımları değerlendirilmiştir. Yapılan deneysel çalışmalar neticesinde, kısmi parametre transferi ve Derin Evrişimsel Çekişmeli Üretici Ağ (DEÇÜA) temelli imge üretim tekniği kullanılarak veri kümesinin genişletilmesi yaklaşımlarının birlikte kullanılması en yüksek lezyon sınıflandırma doğruluğunu (%93) vermiştir. Yöntemler, literatürdeki güncel yöntemle kıyaslanarak toplam doğruluk başarımındaki üstünlüğü gösterilmiştir.	Çekişmeli Üretici Ağlar, Cilt Kanserinin Tanı ve Tespiti, Çekişmeli üretici Ağlar ile Veri Üretimi, Evrişimsel Sinir Ağları
950	TRAPEZ KESİTLİ RİJİT ÇELİK TAHKİMATLARDA KULLANILAN ÇELİK PROFİLLERİN YÜKE UYGUN ŞEKİLDE SEÇİMİNİN SONLU ELEMANLAR METODU DESTEKLİ OLARAK İNCELENMESİ	Bu çalışmada, 5,75 m2 galeri kesitine sahip maden galerisinin trapez kesitli rijit çelik tahkimatlarlatasarlanması sürecinde profil kesiti ve profil malzemesi seçiminin sonlu elemanlar metodudestekli olarak gerçekleştirilmesi hedeflenmiştir. Belirtilen hedef doğrultusunda yeraltı açıklığınaetkimesi öngörülen yük referans alınarak galeri kesit alanı sabit kalmak şartı ile profil malzemesive profil kesiti değiştirilerek yük-profil kesiti optimizasyon çalışmaları gerçekleştirilmiştir. Referansalınan yeraltı açıklığı için S235 malzemeli NPI 200 kesitli profil kullanımının yerine TH29 kesitliprofil kullanımının deplasman ve gerilme dağılımlarına göre daha emniyetli olduğu, TH29 kesitliprofil kullanımı ile ayak açıklığının 1500 mm’den 2000 mm seviyelerine kadar artırılarak kurulummaliyetlerinin düşürülebileceği belirlenmiştir.	Trapez tahkimat, Çelik profil, Sonlu elemanlar metodu, Analiz
708	Traverten Atıklarının Çimentolu Dolgu Malzemesi Olarak Kullanımında Renk ve Parlaklık Değerlerinin Araştırılması	"Doğal yapı malzemeleri, dünya çapında önemli bir potansiyele sahiptir. Gözenekli yapısı ile istenmeyen travertenlerin dolgu işlemi ile ekonomiye kazandırılması ülkemiz açısından bir kazançtır. Dolgu işleminden sonra plak yüzeylerde; dolgulu yapılmış yüzey ile travertenin kendi yüzeyi arasında parlaklık ve renk farklılıkları olabilmektedir. Ülke ve dünya pazarı açısından, bu farklılıklar en doğru yöntemle giderilerek, minimum seviyeye getirilmesi gerekmektedir. Bu çalışmada, endüstriyel fabrikadan alınan 4 farklı reçete ile laboratuvar çalışmaları sonucunda oluşturulan reçeteler renk ve parlaklık açısından karşılaştırılmıştır. Yeni reçetelerde renk ve parlaklık açısından daha uyumlu ve daha ekonomik olduğu için traverten atıkları kullanılmıştır. Sonuç olarak renk ve parlaklık açısından orijinal plaka yüzeylerine yakın yeni yüzeyler elde edilmiştir."	Çimento dolgu, traverten atığı, Renk, Parlık, Dolgu Reçtesi
592	Trend Tespiti Yapılmış Akım Gözlem İstasyonlarında Güncel Durumun Belirlenmesi	Bu çalışma ile, Elektrik İşleri Etüt İdaresi tarafından işletilen akım gözlem istasyonlarının 1964 ve 2000 yılları arasındaki verileri kullanılarak hemen hemen bütün aylarında trend tespiti yapılmış istasyonların 2000 yılından sonraki akım durumları incelenmiştir. Bu amaçla, Susurluk havzası sınırları içerisinde yer alan 311 numaralı istasyon, Sakarya havzasında yer alan 1203 ve 1224 numaralı istasyonlar, Yeşilırmak havzası içinde bulunan 1401 ve 1402 numaralı istasyonlar, Doğu Akdeniz havzasında yer alan 1714 numaralı istasyonlar kullanılmıştır. Akım verilerinin güncel durumlarının tespit edilebilmesi için istasyonların son 31 yıllık verisine Sen’in T ve Spearman’ın Rho testleri uygulanmıştır. Ayrıca verilerin bütün olarak değerlendirilebilmesi için aynı yöntemler tüm veriye de uygulanmıştır. Trend başlangıç yılları Mann-Kendall Mertebe Korelasyon testi kullanılarak, trendlerin lineer eğimleri, Sen’in trend eğim metodu kullanılarak hesaplanmıştır. Çalışma sonucunda, trend metotları aynı verinin farklı dönemlerine uygulandığında, tam tersi yönde eğilim belirlenebildiği ya da eğim değerlerinde belirgin değişimler yaşanabildiği görülmüştür. Özellikle uzun süreli veriye sahip istasyonlarda daha kısa süreli son dönem verisine de trend analizi uygulanarak güncel durumun araştırılması gerektiği sonucuna ulaşılmıştır. Tespit edilen trendler çoğunlukla azalan yönde olup trend başlangıç yıllarında 1980’li yıllar çoğunluktadır.	Trend analizi, Sen’in T testi, Spearman'ın Rho testi, Mann-Kendall Mertebe Korelasyon testi
469	TRİBOELEKTROSTATİK AYIRMA İLE İNCE BOYDA KÖMÜR ZENGİNLEŞTİRİLMESİNİN İNCELENMESİ	Bu çalışma kapsamında bir triboelektrik ayrım düzeneği tasarımı ve bu düzeneğin ülkemizdeki belli başlı kömür cevherlerinin ince boyda zenginleştirilmesinde kullanımı incelenmiştir. Deneysel çalışmalarda kullanılmak üzere Tunçbilek ve Soma bölgelerinde konumlanmış, işletmesi devam eden dört farklı lavvardan kömür numuneleri temin edilmiştir. Deneysel çalışmalarda kullanılmak üzere Hacettepe Üniversitesi Maden Mühendisliği Bölümü’nde geliştirilen triboelektrostatik ayrım düzeneği 35 kV’a kadar statik yük üretebilmektedir. Gerekli statik yükün sürtünme ile sağlanmasına ilişkin öncül testleri takiben kömür numuneleri ile zenginleştirme işlemleri gerçekleştirilmiştir. İki ayrı bölgeden temin edilen dört farklı kömür numunesi ile gerçekleştirilen deneysel çalışmalar sonucunda, triboelektrostatik ayrım ile kömürün yapısına bağlı olarak ince tane boylarında %50’leri aşan kül uzaklaştırma verimleri elde edilebildiği görülmüştür.	Triboelektrostatik ayrım, Kömür, Zenginleştirme
527	Tüketici Sonrası Geri Dönüştürülen Denim Kumaşların Seçilmiş Konfor Özellikleri Üzerine Bir Çalışma	"Denim, her yaştan ve her kesimden kullanıcıya hitap eden, dünya pazarında üstün rol oynayan bir kumaş çeşididir. Post-consumer re-cycle kavramı yani tüketici sonrası geri dönüşüm; hizmet süresini tamamlamasının ardından atılan tekstil malzemelerinin yeniden kullanılması işlemidir. Tüketici sonrası atıkların geri dönüşüm işlemi bu atıkların toplanmasını ve yeni giysilerde kullanılmak üzere bu atıklardan iplik üretilmesini kapsamaktadır. Bu çalışma ile bir denim işletmesinde, tüketici kullanımı sonrası geri dönüştürülen denim kumaşların hava geçirgenliği, eğilme dayanımı ve yıkamadan sonraki boyut değişimi standartlara göre tespit edilmiş ve elde edilen sonuçlara göre bu geri dönüşüm işleminin denim üretiminde etkin bir şekilde kullanılabileceği tespit edilmiştir."	Tüketici sonrası geri dönüşüm, Denim, Hava geçirgenliği, Eğilme dayanımı
464	Türk inşaat paydaşları perspektifinden İSG uygulamalarının kapsamlı analizi	"Gelişmekte olan ülkeler arasındaki Türkiye'de, son yıllarda iş sağlığı ve güvenliği (İSG) kavramı ile ilgili yasal iyileştirmeler gözlenmektedir. Buna rağmen ölümcül iş kazaları, diğer sektörlerde olduğu gibi Türk inşaat sektöründe de artmaktadır. Buna bağlı olarak, bu çalışma, İSG uygulamalarının Türk inşaat sektöründeki paydaşların farklı bakış açıları ele alınarak gelişimini araştırmayı amaçlamaktadır. Bu kapsamda; şantiye şefleri, işverenler, İSG uzmanları, güvenlik görevlileri ve işçiler olmak üzere toplam 400 katılımcıya anket çalışması yapılmıştır. Anket çalışması; (1) katılımcıların demografik özellikleri, (2) güvenlik ekipmanı ve iş kazaları, (3) çalışan sağlığı, eğitimi ve farkındalığı, (4) İSG uygulamaları ve (5) inşaat sektörünün çalışma koşulları, çevre bilinci ve sürdürülebilirlik, olmak üzere beş ana bölümden oluşmaktadır. Sonuçlar, yasal iyileştirmelere rağmen, paydaşlar arasında; özellikle İSG uzmanları ile şantiye şefleri/işçiler arasında ciddi algısal farklılıkların olduğunu göstermektedir. Bunun yanısıra, eğitim düzeyi de Türk inşaat sektöründe kullanılan güvenlik ekipmanları açısından belirleyici olmayan bir faktör olarak gözlenmiştir."	İnşaat sektörü, Gelişim, İSG, paydaşlar, Türkiye, Şantiye
47	Türk Karasularında Meydana Gelen Gemi Kazalarının Analizi: Bir Veri Madenciliği Uygulaması	"Dünya ticaret hacminin büyük bir bölümünün taşınmasına aracılık eden denizyolu taşımacılığı, içinde bulunduğu koşulların değişkenliğinden ötürü her an tehlike ile karşılaşılma olasılığı yüksek bir taşımacılık türüdür. Yaşanabilecek en ufak bir olumsuzluğun dahi çok tehlikeli sonuçlar doğurduğu geçmiş yıllarda görülmüştür. Bu sebeple kaza nedenlerini tespit ederek farkındalığı artırmak, önleyici tedbirler geliştirmek için politika oluşturmak adına deniz kaza analizlerinin doğru bir biçimde yapılması ve değerlendirilmesi büyük önem arz etmektedir. Büyük veri yığınları içinden anlamlı bilgilere ulaşıp bilgisayar programlarıyla tahmin edici ve tanımlayıcı yorumlar yapmamıza olanak sağlayan veri madenciliği yöntemiyle deniz kazalarının analizinin yapılması çalışmanın temel konusunu oluşturmaktadır. Bu çalışmada Türk karasularında gerçekleşen deniz kazaları incelenmiştir. Bu bağlamda çalışmanın amacını deniz kazalarında hangi değişkenlerin birlikte hareket ettiğini, veri madenciliğinin önemli analiz yöntemlerinden biri olan birliktelik kuralıyla tespit etmek oluşturmaktadır. Yapılan analizler neticesinde kazalarda; gemi yük durumu, gemide kılavuz kaptanın varlığı, baş iter ve kıç iter gibi donanımların durumu, gemi bayrağı, gemi tipi ve meteorolojik etkenlerin etkili birer değişken olduğu tespit edilmiştir."	Veri Madenciliği, Türk Karasuları, Deniz Kazaları, Deniz Emniyeti, Birliktelik Kuralı
748	TÜRK TERMİK SANTRALLERİNDEN İKİ FARKLI UÇUCU KÜL KULLANARAK ALKALİ YAKMA METODUYLA ZEOLİT SENTEZİ	Bu çalışmada, Sugözü termik santrali uçucu küllerinden sonrasında su liçi ile desteklenen bazik füzyon tekniği kullanılarak fojasit (Na-LSX) (3.5(Ca0.3)3.5(Na0.6)3.5(Mg0.1)Al7Si17O48•32(H2O)) türü, Çatalağzı uçucu küllerinden ise aynı tekniği kullanarak Ca-Filipsit (CaK0.6Na0.4Si5.2Al2.8O16•6(H2O)) türü zeolitler sentezlenmiştir. Bu yöntemlerde öncelikle yüksek sıcaklıkta kül fırınında uçucu küller ve sodyum hidroksit (NaOH) belirli oranlarda karıştırılarak 600 °C’de sinterlenmiş sonrasında öğütülen malzemelerden saf suda liç işlemi ile zeolitler elde edilmiştir. Katyon Değiştirme Kapasitesi (KDK), X-Işını Kırınımı (XRD), Taramalı Elektron Mikroskobu (SEM), Fourier Dönüşümlü Kızılötesi Spektroskopisi (FTIR), X-Işını Fluoresans (XRF) ve Atomik Adsorpsiyon Spektrometresi (AAS) analizleri ile sentezlenen zeolitler karakterize edilmiştir. Sugözü uçucu külleri ile (1:2 oranda) sentezlenen zeolitler 136,93 meq/100 g KDK’ne sahipken aynı oranda Çatalağzı uçucu külleri ile sentezlenen zeolitlerin 247,88 meq/100 g KDK’ne sahip oldukları belirlenmiştir. Sonuç olarak F sınıfı 2 ayrı uçucu kül kullanarak atıksu arıtıcı, enerji depolayıcı, katalist ve separator olarak kullanılabilecek zeolitler sentezlenmiştir.	Zeolit, Fojasit, Na-LSX, Filipsit, Sentez
63	Türkiye denizlerinde GNSS reflektometre tekniği ile deniz seviyesi değişiminin araştırılması	Küresel ve bölgesel ölçekte deniz seviyesinde meydana gelen değişimin belirlenmesi ve değişimin nedenlerinin anlaşılması iklim değişikliği çalışmalarında önemlidir. Küresel Navigasyon Uydu Sistemleri (GNSS) sinyalleri, uzaktan algılama uygulamaları için kullanılabilecek bazı ayırt edici özelliklere sahiptir. GNSS tabanlı deniz seviyesinin belirlenmesine olanak sağlayan GNSS Reflektometre (GNSS-R) tekniği yeni ve geliştirilmeye açık bir teknik olarak karşımıza çıkmaktadır. Bu çalışmada, Türkiye’nin farklı kıyılarında bulunan sabit GNSS istasyonlarının GNSS-R ile deniz seviyesi belirlenmesine katkısının araştırılması amaçlanmıştır. Bu amaçla, TUSAGA-Aktif ağında bulunan ANMU, DATC, FASA, SINP ve TEKR, IGS ağında bulunan MERS ve TÜBİTAK 1001 projesi kapsamında tesis edilen SAME sabit GNSS istasyonlarına ait Sinyal Gürültü Oranı (Signal to Noise Ratio, SNR) verileri kullanılmıştır. SNR sinyallerinin dominant sinyal yansıma etkisi frekansı Lomb-Scargle periodogram (LSP) yöntemi ile belirlenmiştir. Yapılan çalışma sonucunda, MERS ve TEKR istasyonlarının güçlü yansıma genliklerine sahip olduğu ve anlamlı gözlemler içerdiği görülmüş olup GNSS-R ile deniz seviyesi belirlenmesine uygun istasyonlar olarak belirlenmiştir. Bu istasyonlarda hesaplanan GNSS tabanlı deniz seviyesi gözlemleri istasyon yakınında bulunan mareograf gözlemleri ile karşılaştırılarak aralarında sırasıyla 0.76 ve 0.91 korelasyon bulunmuştur.	Deniz seviyesi, GNSS reflektometre, Sinyal gürültü oranı, Lomb-Scarge periodogram
46	Türkiye Kıyı Sularında Spicara flexuosa Rafinesque (1810) için Yeni Bir Maksimum Uzunluk Kaydı	Delici midye Pinna nobilis Akdeniz'in kuzeybatı bölgesinde ve Ege Denizi'nde dağılım göstermektedir. Bu çalışmada, 9 Eylül 2020 tarihinde, kuzeydoğu Akdeniz'deki Samandağ sahilinde (36.259444° K, 35.810111° D) 16 m derinlikte aletli dalış sırasında bir adet Pinna nobilis gözlenmiştir. Bu bölgede P. nobilis'in varlığı daha önce kaydedilmemiştir. Bu yeni kayıt, Kuzeydoğu Akdeniz'de yeni bir konumun varlığını bildirmektedir.	Bivalve, Pinna nobilis, delici midye, yeni dağılım alanı
183	Türkiye Şartlarına Uygun Vagon Seyir Direnci Formülünün Enerji Verimliliği Açısından Deneysel Olarak Belirlenmesi	"Demiryolu taşıtının enerji sarfiyatına neden olan temel etken, tren hareketini negatif yönde etkileyen kuvvetler toplamı olan tren dirençleridir. Çeşitli çalışma koşullarında ortaya çıkan tren direncinin bilinmesi; ihtiyaç duyulan lokomotif çekiş kuvvetinin hesaplanması, lokomotifin güç gereksiniminin belirlenmesi, enerji tüketimi öngörüsü ve seyir süresinin belirlenmesi çalışmalarında kullanılmaktadır. Birçok ülke, sahip oldukları demiryollarında işletim sırasında ortaya çıkan seyir direncini hesaplamak için kendi formüllerini geliştirmiştir. Türkiye koşullarına en uygun vagon seyir direnci formülünün tespit edilmesi amacını taşıyan çalışmada, Türkiye demiryolları 12 farklı hat kesiminde gerçekleştirilen deneylere ilişkin veriler, bu deneyde kullanılan trenlerin özellikleri ve deneylerin uygulandığı demiryolu şartları, 24 adet vagon seyir direnci formülüne uygulanmıştır. Gerçekleştirilen hesaplamalar neticesinde ortaya çıkan tren direnci sonuçları deneysel sonuçlarla karşılaştırılmıştır. Karşılaştırmada ortaya çıkan farkların ortalamaları, çeşitli tren direnci formüllerine göre %3 ila %12 arasında değişmektedir. Buradan hareketle, denklem 22’nin en düşük sapmaya sahip olduğu belirlenmiştir. Bu formül, Türkiye demiryollarına en uygun vagon seyir direnci formülü olarak önerilmektedir."	Enerji, Tren direnci, Vagon seyir direnci
323	Türkiye’de Acil Yıkım Yönetim Sistemi: Temel Yaklaşımlar, Elazığ Deprem Deneyimi Ve Öneriler	"Ülkemizde yerleşim birimlerinde meydana gelen bir afet sonrasında karşılaşılan kamu sağlığı ve güvenliği riskleri arasında yapısal stabilitesini kaybeden binaların çökme riski öne çıkmaktadır. Ayrıca yapı stoğumuzun bir bölümü o derece düşük kalitededir ki, afet yaşanmadan da yapılar “yıkılacak derecede tehlikeli yapılar” haline gelebilmektedir. Afetlerin yerleşimler üzerindeki artan etkisine ve mevcut yapı stoğu kalitesine bağlı olarak ülkemizde acil yıkım ihtiyacı hızla artmaktadır. Ancak ülkemizde acil yıkım yeterince kavramsallaştırılmış ve yönetim modeli oluşturulmuş bir olgu değildir. Bu çalışmada öncelikle ülkemizdeki acil yıkım yönetim sisteminin ulusal mevzuatımıza nasıl yansıdığı kronolojik olarak incelenmiş; bu kapsamda rol üstlenen kurumlar ve izlenen usul ve şartlar ele alınmıştır. Bu bağlamda Elazığ depreminden çıkartılan dersler ile ulaşılan diğer veriler bütünleştirilerek acil yıkımın idari, teknik, çevresel ve sosyal boyutlarıyla bütüncül yönetimine yönelik öneriler geliştirilmeye çalışılmıştır. Ülkemizdeki acil yıkım yönetim sistemi, mevcut yaklaşımlarla, yeterli etkinlik, etkililik ve verimlilik noktasına ulaşamamış olup bu haliyle uzun vadede sürdürülebilir değildir."	Acil Yıkım, Afet Müdahale Planı, İdari İşlem, Yıkım Yönetimi
74	Türkiye’de gelişmişlik seviyesi iş kazası ilişkisinin analizi ve benzer gelişmişlik seviyesindeki ülkelerle karşılaştırılması	İş kazaları yol açtıkları ölüm, yaralanma ve işgücü kayıpları ile iş hayatının en önemli sorunlarından birisi olmaya devam etmekte, istatistikler ise gelişmiş ülkelerde iş kazalarının diğer ülkelere göre daha az olduğunu göstermektedir. Bu çalışmada Türkiye’nin gelişmişlik seviyesi ile iş kazası istatistikleri arasındaki ilişkinin ortaya konması amaçlanmıştır. Bu amaçla gelişmişlik seviyesi göstergeleri olan kişi başı gayri safi yurt içi hasıla (GSYİH), ortalama eğitim süresi ve İnsani Gelişme Endeksi (İGE) verilerinin ölümcül ve ölümcül olmayan iş kazaları ile ilişkisi basit regresyon analizi yöntemi ile incelenmiştir. Benzer analizler, Türkiye ile benzer gelişmişlik düzeyindeki Rusya, Romanya, Portekiz, Hırvatistan ve Meksika için İGE verisi baz alınarak yapılmıştır. Çalışma sonuçları Türkiye için İGE ile ölüm sayıları arasında ters yönlü yüksek düzeyde anlamlı bir ilişki ortaya koymuş, ancak 2000-2012 yılları arası iş kazası verisi için yine ters yönlü bir ilişki görülürken, 2013-2018 yıllarında bu ilişkinin ne yazık ki pozitife döndüğü görülmüştür. Karşılaştırma yapılan ülkelerin genelinde ise gelişmişlik düzeyi artarken kaza ve ölümlerin azaldığı görülmüştür. Çalışma sonuçlarının paydaşlara Türkiye’de iş güvenliğinin gelişmişlikle ilişkisi ve mevcut durumu hakkında önemli veriler sağlayacağı değerlendirilmektedir.	Gelişmişlik Seviyesi, İş kazası, İnsani gelişim endeksi
838	Türkiye’de İller Arası Otomobil Yolculuklarının Çekim Yöntemi ile Modellenmesi ve CBS Ortamında İncelenmesi	Literatürde başlangıç-son (O-D) matrislerini elde etmek için birçok model olmasına rağmen, ev anketlerini veya yol kenarı görüşmelerini esas alan yaklaşımların kullanılması pahalıdır. Bu nedenle, O-D matrislerini elde etmek için daha ucuz olan yöntemler geliştirilmiştir. Bu yöntemlerden birisi Bell tarafından geliştirilmiş olup, yolculuk matrislerini taşıt sayımlarından elde etmektedir. İller arası otomobil yolculuk matrisini bulmak için bu model kullanıldıktan sonra, çekim esaslı bir yolculuk dağıtımı modeli geliştirilmiştir. Elde edilen matris, daha sonra mekânsal analizleri gerçekleştirmek için Coğrafi Bilgi Sistemleri (CBS) ortamına aktarılmıştır.	O-D matris tahmini, Coğrafi Bilgi Sistemleri, İller arası otomobil yolculukları
696	Türkiye’de meydana gelebilecek depremlere karşı afet yönetim sistemi performansının veri zarflama analizi ile değerlendirilmesi	Teknolojik ve endüstriyel gelişmelerle beraber nüfus yoğunluğunun artması ile doğal ve beşerî kaynaklı afetler insanlar için gittikçe daha riskli ve zararlı olmaya başlamıştır. Bu durum insanları afetlere karşı daha duyarlı olmaya bununla beraber olası felaketlerin önüne geçmek ve etkisini azaltmak için afet yönetim sistemleri kurmaya yönlendirmektedir. Ülkemiz de üzerinde bulunduğu coğrafya sebebiyle ani gelişen doğal afetlerden olan deprem tehlikesi yüksek ülkeler arasındadır. Bu çalışmada, yakın zamanda meydana gelen dört büyük deprem örneklem olarak ele alınarak, Çok Kriterli Karar Verme Yöntemlerinden (ÇKKV) biri olan Veri Zarflama Analizi (VZA) yöntemiyle Türkiye’nin depremlere karşı afet yönetim sistemi performansının değerlendirilmesi yapılmıştır. Çalışmanın sonucunda Türkiye’de meydana gelebilecek depremlere karşı oluşturulan afet yönetim sisteminin yeterli olup olmadığı, sistemin eksik yanlarının neler olduğu ve ne gibi tedbirler geliştirilmesi gerektiği ayrıntılı bir şekilde analiz edilmiştir.	Çok Kriterli Karar Verme, Veri Zarflama Analizi, Afet Yönetim Sistemi, Deprem, Performans Analizi
115	TÜRKİYE’DE YAŞANAN KIYI KENAR ÇİZGİSİ-MÜLKİYET SORUNLARININ ÖRNEK OLAYLARLA DEĞERLENDİRİLMESİ	"Deniz, göl ve akarsu kıyıları; sahip oldukları doğal, sosyal, kültürel ve ekonomik potansiyeller ile bugüne kadar yaşayan tüm toplumlar için talep edilen alanlar olmuştur. Böylesine ilgi odağında olan kıyılar, sunduğu olanaklar nedeniyle sürekli toplumsal baskı altındadır. Kıyı alanlarının kullanımı ve planlamasında sürdürülebilirliğe yönelik kurumsal çalışmalar, üç tarafı denizlerle çevrili olan, zengin göl ve akarsu yataklarına sahip Türkiye için büyük önem arz etmektedir. Ancak, bir taraftan yürürlükte olan kıyı mevzuatındaki yetersizlikler ve sıkça yapılan değişikler, diğer taraftan idari denetim ve hukuki yaptırımlardaki yetersizlikler, yaşanan sorunların başlıca kaynağını oluşturmaktadır. Bu sebeple, kıyı yönetiminde ‘karar alma, planlama yapma ve uygulamaya koyma’ konusunda kıyı alanlarının iyi yönetildiğini söylemek zordur. Türkiye’de mülkiyet hukuku yönünden kıyılar; Türkiye Cumhuriyeti Anayasası’nın 43. maddesi ve Türk Medeni Kanunu’nun 715. maddesine göre ‘devletin hüküm ve tasarrufu altındaki’ yerlerdendir. Böylesi alanların belirli bir zümre veya kişi mülkiyetine konu olması mümkün değildir. Kıyıların, toplumun her kesimi için eşit, karşılıksız ve serbestçe yararlanmasına ayrılan ortak kullanım alanları olması gerekmektedir. Ancak bu durum, geçmişte hukuka uygun olarak kazanılmış kıyı alanlarındaki taşınmazlara ait tapuların, daha sonra kamu yararı sağlamak amacıyla yargıya konu edilmesi ile fiili kullanımda hala önemli bir mülkiyet sorunu olmaya devam etmekte ve yargıyı meşgul etmektedir. Bu çalışmanın amacı, Türkiye coğrafyasından farklı örnekler eşliğinde ekolojik, ekonomik ve toplumsal değerlere sahip deniz, göl ve akarsu kıyılarında yaşanan kıyı kenar çizgisi-mülkiyet sorunlarını ortaya koyup, çözüm önerileri geliştirmektir."	Kıyı Alanları, Kıyı Kenar Çizgisi, Mülkiyet Hakkı, Kıyı Yönetimi
897	TÜRKİYE’DE YERALTI KÖMÜR MADENLERİNDE GRİZU PATLAMALARININ NEDEN OLDUĞU ÖLÜMLÜ İŞ KAZALARININ ANALİZİ VE KARŞI ÖNLEMLER	Türkiye’de yeraltı kömür madenlerinde ölümlü iş kazaları yaygındır ve çok sıklıkla yaşanmaktadır. Türkiye’de yeraltı kömür madenciliğinde yaşanan başlıca kaza kategorileri grizu patlamaları ve püskürmeler, göçükler, sel baskını, nakliye ve yangınlardır. Son yıllarda, Türkiye’de genellikle grizu patlamaları ve püskürmeler nedeniyle oluşan gaz patlamalarının neden olduğu yeraltı kömür madeni kazaları, madencilerin hayatlarını tehdit etmektedir. Grizu patlamaları, ani ortaya çıkan ve büyük zarar verebilen büyük çaptaki ciddi maden kazalarıdır. Bu çalışmada Türkiye’de 2010-2016 yılları arasında yeraltı kömür madenlerinde grizu ve diğer gazların neden olduğu iş kazaları analiz edilmiştir. Analizler sonucunda bu 7 yıl içerisinde yeraltı kömür madenlerinde meydana gelen ölüm sayısı 550 ve ölüm oranı %96,86 olarak bulunmuştur. Bu ölümlerin nedenleri arasında gazların oranı %70,18’dir. Bu çalışmada grizu ve diğer gaz kazalarını önleyebilecek ve kontrol altına alabilecek önlemler önerilmektedir.	Yeraltı kömür madenciliği, Ölümlü iş kazaları analizi, Grizu patlamaları, İş sağlığı ve güvenliği, İstatistiksel analiz
494	Türkiye’deki Lojistik Merkezleri Yatırım Önceliklerinin Değerlendirilmesinde Çok Ölçütlü Bir Karar Modeli Önerisi	Lojistik merkezlerin kurulması, coğrafi olarak lojistik yolları üzerinde bulunan ülkemizin ekonomik gelişimi için yapılabilecek yatırımlarda stratejik önem arz etmektedir. Yatırım kararı alınması sonrasında oluşturulacak eylem planında ele alınması ve mutlaka çözülmesi gereken en önemli sorun bu merkezlerin ülkemizin hangi bölge veya bölgelerinde olması gerektiğidir. Kuruluş yeri tayin problemlerinin çözülmesinde kullanılan mevcut birçok yöntem olmasına rağmen çok kriterli karar verme yöntemi ilk sıralarda yer almaktadır. Bu çalışmada, TCDD bünyesinde etüt ve fizibilite çalışmaları tamamlanan ve ihale aşamasına gelen 6 adet lojistik merkezi ele alınmıştır. Çalışmanın öncelikli amacı en doğru lojiktik merkezin belirlenmesi ve bu merkezin geliştirilmesidir. Lojistik Master Planında belirlenen kriterler doğrultusunda 6 adet lojistik merkez yatırımı Çok Kriterli Karar Verme yöntemlerinden Analitik Hiyerarşi Süreci ve TOPSIS yöntemleri ile değerlendirilmiştir. AHS yöntemi kullanılarak kriterlerin ağırlıkları belirlenmiş, güncel verilerle karar matrisi oluşturulmuş ve TOPSIS yöntemi ile yatırımların sıralamaları belirlenmiştir.	Lojistik Merkez, AHP, TOPSİS
371	Türkiye’deki Şirketlerin Müşteri Şikayetlerini Değerlendirme Sistemlerinin Araştırılması ve Analizi	Şirketler, müşterilerini memnun ettiği sürece ürün ve servis sunmaya devam etmektedir. Müşteri memnuniyetini etkileyen en önemli faktörlerden biri de müşteri şikayetlerini çözmektir. Bu çalışmada, anket ile Türkiye’deki şirketlerin müşteri şikayet değerlendirme sistem süreçlerine ait veri toplanmış ve sektör bazında şirketlerin kaç adet şikayet aldığı ve ne kadar sürede çözdüğü gibi sorulara yanıt aranmıştır. Veriler istatistiksel olarak analiz edilerek hipotezlerin testleri ve yorumları gerçekleştirilmiştir. Hipotezlerin testinde Ki-Kare testi, Mann Whitney U Testi, işaret testi ve korelasyon analizi uygulanmıştır. Sonuçlara göre müşteri şikayetini sadece hızlı bir şekilde değerlendirmeye başlamak yeterli değildir, aynı zamanda şikayete hızlı ve doğru çözüm bulmakta önemlidir. Ayrıca, şikayetleri değerlendirmek için sistemde görev alan personelin sürekli eğitilmesinin sağlanması ve müşterilerin şikayet değerlendirme süreçlerine dahil edilmesi gerektiği belirlenmiştir.	Müşteri şikayeti, Müşteri memnuniyeti, İstatistiksel analiz, Anket
908	Türkiye’nin Karadeniz Kıyılarındaki Ay Denizanası (Aurelia aurita)’nın Çap-Ağırlık İlişkisinin Mevsimsel Olarak Belirlenmesi	Bu araştırmada Türkiye’nin Karadeniz kıyılarındaki ay denizanası (Aurelia aurita)’nın mevsimsel olarak çap-ağırlık ilişkileri belirlenmiştir. Denizanası örnekleri aylık olarak Aralık 2012-Kasım 2013 tarihleri arasında Güney Karadeniz’in Sinop kıyılarından plankton ağı ile toplanmıştır. Çalışmada 1358 adet denizanasının çap ve ağırlığı ölçülmüştür. Tüm denizanaları için ortama boy ve ağırlıkları 8.3±0.10 cm ve 43.2±1.58 g olarak tespit edilmiştir. Denizanalarının çap-ağırlık ilişikleri tümü için Ww=0.1207L2.5887, sonbahar için Ww=0.1251L2.5567, kış için Ww=0.0815L2.718, ilkbahar için Ww=0.1012 L2.6813 ve yaz için Ww=0.1289L2.6844 olarak hesaplanmıştır. Bu sonuçlar Karadeniz kıyılarındaki ay denizanasının “a” ve “b” değerlerinin mevsimsel olarak değiştiğini göstermiştir.	Ay deniz anası, Aurelia aurita, Çap-Ağırlık ilişkisi, Mevsim, Karadeniz
223	Türkiye’nin Mevcut ve Gelecekteki Rüzgar Enerjisi Durumunun Analizi	"Bu çalışmada, Türkiye’nin rüzgâr enerjisi durumu etraflıca araştırılmıştır. Bu bağlamda, günümüzün en popüler ve gelecek vaat eden yenilenebilir enerji türlerinden birisi olan rüzgâr enerjisi uygulamaları, Türkiye için, 2009 ile 2018 yıl aralığını kapsayacak şekilde incelenmiştir. En son olarak ise, Türkiye’nin 2030 yılına kadar olan uzun vadeli rüzgar enerjisi durumu tahmin edilmiştir. Bu kapsamda, Türkiye’nin 2030 yılındaki rüzgâr enerjisi durumunun, 2018’deki durumunu bile aşacağı gösterilmiştir; şöyle ki, rüzgar enerjisinin, 2018 yılında, tüm enerjilere göre verilen oranı olan %16,56’lık değerinin, 2030 yılında aşılarak, %16,61’lik değere ulaşacağı beklenmektedir."	Mevcut güç potansiyeli, Rüzgar enerjisi, Yenilenebilir enerji
62	Türkiye'deki Beyşehir havzasında arazi kullanım/örtüsündeki zamansal değişimin incelenmesi için destek vektör makine sınıflandırıcılarının performans analizleri (1984-2018)	Bu çalışmada, Türkiye’nin en büyük kapalı havzası olarak bilinen Konya Kapalı Havzası’nın dokuz alt havzasından biri olan Beyşehir-Kaşaklı Alt Havzası’nda meydana gelen arazi kullanımındaki/örtüsündeki zamansal değişikliklerin Uzaktan Algılama teknikleriyle incelenmesi amaçlanmıştır. Bu amaçla çalışmada 1984, 1990, 1996, 2000, 2006, 2012 ve 2018 yıllarında elde edilen Landsat Thematic Mapper, Enhanced Thematic Mapper ve Operational Land Imager dijital uydu görüntüleri kullanılmıştır. Çalışmada piksel tabanlı sınıflandırmalar arasından Destek Vektör Makineleri (DVM) yöntemi uygulanmıştır. DVM yönteminin uygulanması için öncelikle sınıflandırmada en yüksek doğruluğu veren kernel fonksiyon ve parametre seti seçimi yapılmıştır. Çalışmada birbirinden farklı olarak 4 farklı kernel fonksiyon ve farklı parametre setleri denenmiştir. Farklı parametre kombinasyonları kullanılarak toplamda 72 farklı model uygulanmıştır. Belirlenen modeller ile algoritma, kernel fonksiyon ve bu kernele ait parametre seçiminin sınıflandırma doğruluğuna etkisi irdelenmiştir. 72 ayrı parametrenin denemesi sonucunda %83.81 sınıflandırma doğruluğu, 0.7949 Kappa istatistiği ile en doğru sonucu veren yöntem ve algoritmanın DVM’ lere ait polinomal fonksiyon olduğu sonucuna varılmıştır. Belirlenen algoritma ve parametreler kullanılarak 1984 ve 2018 yılları arası irdelenen sınıflandırma işleminin sonucunda yapay yüzeylerin %418 arttığı, ekilebilir tarım alanlarının ve meraların %14 azaldığı, orman ve yarı doğal alanların %4 arttığı, kıyılarda bulunan kıyısal sulak alanların %6 oranında arttığı ve bölgedeki su yapısının ise 2003 yılına kadar azalan bir trend gösterirken 2003 yılında kurulan Suğla Depolaması ile birlikte su yapısının yüzey alanının %3 arttığı tespit edilmiştir.	Beyşehir gölü, Coğrafi bilgi sistemleri, Landsat, Destek vektör makineleri, Sürdürülebilir arazi yönetimi, Uzaktan algılama
407	Ulaştırmada Türel Seçim ve Toplu Ulaştırma Hizmet Parametreleri Bağlamında Bir Derleme	"Türler arası dengeli dağılım ve entegrasyonun sağlanmasıyla trafik güvenliğinin gereken düzeye çıkarılması mümkün olabilecektir. Bunun için, toplu taşımanın bütün ulaştırma türlerinde gerekli ve yeterli alternatiflerle, üst düzey hizmet parametreleriyle sunumu önemli olacaktır. Toplu taşımanın kullanıcılar tarafından tercih edilir hale getirilmesi için ihtiyaçla örtüşüyor olması (arz-talep), tüketim kültürü ile eşgüdümlü bir yönetişimle yürütülmesi, hizmet parametrelerinin düzeyi (hız, güvenlik, maliyet, güvenilirlik vb) ve son teknolojiyle donatılmış olması gereklidir. Tüketim kültürünün yönetişimi noktasında, Hollanda’da bir işadamının bisikletle ulaşımını gerçekleştirmesinin söz konusu ülkedeki alışkanlıklarca olağan karşılanmaktadır. Ama gerek Hollanda ve gerekse de Japonya ve benzeri ülkelerin ulaştırma sistemlerinin sunduğu hizmet parametrelerinin de tercih noktasında kullanıcıları daha esnek kıldığı da söylenmelidir. Bu anlamda; planlama, entegrasyon ve farklı disiplinler arası eşgüdümün önemi de ortadadır. Bu bağlamda, ulaştırma sistemini teknolojik gelişmeler ve mevcut gereksinimler dâhilinde iyileştirirken hizmet parametreleri ile ilgili dengeli ve genel bir iyileştirmenin şartları oluşturulmak durumundadır [1]."	Türler arası entegrasyon, kent içi ulaşım, Marmaray, kent içi raylı sistemler, toplu ulaşım
829	Ultra Geniş Bantlı Haberleşme Sistemleri için Çentikli Yuvarlatılmış Kelebek Anten Tasarımı	Bu çalışmada, Ultra-Geniş Bant haberleşme sistemleri için modifiye edilmiş kelebek anten yapısı önerilmiştir. Bu anten kelebek antenin kollarının yuvarlatılması ve çentik atılması ile oluşturulmuştur. Tasarlanan yapının anten parametreleri, Federal İletişim Komisyonu tarafından belirlenen kısıtlamalara göre incelenmiştir. Böylece, Geri Dönüş Kaybı (S11), Duran Dalga Oranı (VSWR), kazanç, ışıma örüntüsü ve anten empedansı 3,1 GHz -10,6 GHz frekans aralığında gözlenmiştir. Ayrıca, anten kol uzunluğunun ve dielektrik malzemenin anten performansına etkisi aynı frekans aralığında yorumlanmıştır. Elde edilen sonuçlara göre, önerilen yapı Ultra-Geniş Bant sistemleri için bant genişliği gereksinimlerini karşılamaktadır. Kazanç ve empedans değişimleri de Ultra-Geniş Bant uygulamaları için kabul edilebilir sınırlardadır. Önerilen anten CST Microwave Studio programı ile analiz edilmiştir.	Anten tasarımı, Çentikli kelebek anten, Ultra-geniş bant
571	Ulusal, Bölgesel ve Uluslararası Bazda Yüksek Hızlı Demiryollarının Gelişimi, Mevcut Durumu ve Yatırım Planlarına Dair Bir Derleme	Günümüzde kimi çalışmalarda demiryolu sistemi üzerine yoğunlaşmak yerine otomobil ve havayolu ulaştırma türlerinin geliştirilmesi ile ilgilenilmektedir. Fakat kullanıcı davranışları ele alındığında bir yolculuk tercihinde sadece teknik imkânlar değil aynı zamanda sosyal eğilimlerinin de etkili olduğu görülecektir. Eğer sosyal dinamiklerin demiryolu ulaştırmasının gelişimine adaptasyonu söz konusu olursa yüksek hızlı demiryolları modern ulaştırma sisteminde öncül bir konuma gelebilir. Bu yönde çalışmalara odaklanılması için fazlası ile gerekçe bulunmaktadır. Çelik tekerlekli demiryolları etkili ve doğrudan bir hizmet sunmaktadır. Yüksek hızlı demiryollarının getirdiği teknik kolaylıklar dünya çapında tanınmış ve onaylanmış durumdadır. Bunun yanı sıra önemli bir kısmı yüksek hızlı demiryollarına entegre edilebilecek olan çok ciddi miktardaki bir konvansiyonel demiryolu hattı da halihazırda bulunmaktadır. Demiryolu ulaştırması aynı zamanda enerji etkin ve çevre dostudur. Yüksek hızlı demiryolları araç, altyapı ve tren gibi unsurlar bakımından kayda değer bir gelişim kat etmiş olduğundan günümüzde daha çok ağın stratejik gelişimi ve hizmet parametreleri gibi unsurlara eğilinmektedir. Bu çalışma kapsamında yüksek hızlı demiryollarının yatırım maliyetleri değerlendirilmiştir. Bu bağlamda Japonya ana örnek olarak ele alındıktan sonra Birleşik Krallık ve Almanya’da bu sistemdeki mevcut durum detaylı olarak incelenmiş ve çeşitli karşılaştırmalar yapılmıştır. Bu bağlamda küresel derlemeler dâhilinde sonuçlar ortaya konmuştur.	Altyapı, işletme, türel dağılım, karşılaştırmalı değerlendirme, yüksek hızlı demiryolları
569	Unmanned Aerial Vehicle Production With Additive Manufacturing	Bu çalışmada, eklemeli imalat yöntemlerinden SLS (Selective Laser Sintering) üretim teknolojisi parametrelerine uyumlu olarak geliştirilen insansız hava aracı tasarım, analiz ve üretim süreçleri paylaşılacaktır. Çok disiplinli bir proje olarak ele alınan çalışmada, dört farklı hava aracı gövdesi tasarımı yapılarak, akış analiz sonuçları sonrası seçilen en uygun model üzerinden çalışmaya devam edilmiştir. Analiz çalışması, modellemesi tamamen sonuçlanan model 4 için tekrarlanarak, uçuş testleri üç farklı hava şartlarında gerçekleştirilmiş, tasarım doğrulaması yapılmıştır.	havacılık, eklemeli imalat, sls, insansız hava aracı, poliamid
429	Uydu verilerinden karar ağaçları kullanarak orman yangını tahmini	Tüm canlılık için önemli olan ormanların, yangınlar ile yok edilmesi doğaya verdiği zararın yanı sıra can ve mal güvenliğini de ciddi şekilde tehdit eder. Orman yangınları doğal yollarla veya bilinçli insan davranışları ile gerçekleşir. Orman yangınlarının önceden tahmini veya erken keşfi hızlı müdahale ve önlem almayı sağlayacaktır. Literatürde orman yangınlarını tahmin etmek için meteorolojik verileri ve uzaktan algılama verileri kullanılmaktadır. Bununla birlikte meteorolojik veriler ile mevcut orman yangının davranışı da belirlenebilmektedir. Bu çalışmada uydulardan alınan veriler ile orman yangınlarının tahmini yapılmıştır. Uydudan alınan verilerden hesaplanan Normalize Edilmiş Fark Bitki Örtüsü İndeksi (NVDI), Arazi Yüzeyi Sıcaklığı (LST) ve Termal anomali (TA) verileri kullanılarak orman yangınları tahmin edilmiştir. Bahsedilen verilerden tahmin yapmak için karar ağaçları kullanılmıştır. Karar ağaçlarının eğitiminde kullanılmak için veri setindeki verilerin %70’ i kullanılmıştır. Geri kalan %30 veri ile oluşturulan modelin testi gerçekleştirilmiştir. Eğitim ve test işlemi farklı veriler ile 10 defa tekrarlı yapılarak uygulanan yöntemin ortalama performansı belirlenmiştir. Gerçekleştirilen denemelerde ortalama %98,62 duyarlılık oranı ile gerçekleşen yangınlar doğru tahmin edilmiştir. Tüm denemelerde yapılan tahminler için ortalama %93,11 doğruluk ile gerçek durum belirlenmiştir.	Orman yangınları tahmini, Uydu verileri, Karar ağaçları, Veri madenciliği
485	Uydu-Uzay Teknolojilerinin Geliştirilmesinde Türkiye’nin Yönetim Anlayışı ve Dünya Ölçeğinde Karşılaştırmalı Bir Analiz	Ülkelerin gelecekleri adına hedefler ileri sürerek bu hedefler çerçevesinde çalışmalarına yön vermeleri gerek ülkenin gelişmesi ve ilerlemesi gerekse belirli gayeler etrafında toplumun kenetlenmesi adına oldukça önemlidir. Ancak söz konusu hedeflere ulaşabilme adına izlenen yöntem ve yönetim tarzının ülkenin sosyal, ekonomik, demografik, kültür ve eğitim altyapısı ile uyumlu olması da bir o kadar gereklidir. Aksi takdirde yapılan yanlış yaklaşımlar ve yöntemler hedeflerin ölü doğmasına ya da zamanında ulaşılamamasına neden olabilecektir. Böylesi bir durum hem zaman ve kaynak israfına hem de hedeflere olan inançların sarsılmasına neden olabilecektir. Bu nedenle uydu – uzay teknolojileri gibi yüksek teknoloji ve bilgi birikimi gerektiren bir sahada bu teknolojiye sahip olma ve millileştirme hususundaki çalışmaların da belirtilen çerçevede incelenmesi son derece önemlidir. Bu makalede özellikle son yıllarda ivmelenen Türkiye’nin uydu ve uzay teknolojilerini millileştirme çalışmalarına katkı sağlamak amacıyla söz konusu sahada dünyada önde gelen ülkelerin inovasyon, organizasyon ve kültür yönleriyle yaklaşımları ele alınarak Türkiye’nin hem bu uzun ve zorlu süreçte kendi kültürüne ve hem de iş yapma yöntemlerine uygun adımları atması amacıyla öneriler sunulmaktadır.	Uydu, Milli Uydu, Türkiye Uzay Kurumu, Uydu Teknolojileri, Uzay Çalışmaları
681	Uzun Kısa Süreli Hafıza ve Evrişimsel Sinir Ağları ile Rüzgar Enerjisi Üretim Tahmini	Rüzgâr türbinleri rüzgârın hızı yardımıyla elektrik enerjisi elde etmeyi sağlamaktadır. Rüzgârın yön ve hızı, coğrafi farklılıklar ve homojen olmayan ısınmaya bağlı zamansal farklılıklar gösterir. Rüzgâr hızı yükseklik arttıkça artar, rüzgâr gücü hıza bağlı olarak yükselir. Rüzgâr türbinleri kullanılarak rüzgâr enerjisi kaynaklı elektrik üretim uygulamaları ilk yatırım maliyetlerinin yüksek olmasıyla beraber gün geçtikçe artmaktadır. Bu çalışmada amaç geliştirilen makine öğrenmesine dayalı bir sistem yardımıyla elektrik enerjisi üretim tahmini yapılarak kullanılan rüzgâr gücünün değişkenliği gibi dezavantajların üstesinden gelmektir. Ayrıca dengesiz maliyetleri azaltma ve üretim tahmininde yapılacak iyileştirme ile santralin kâr maksimizasyonunu sağlama hedeflenmektedir. Çalışmamızda Evrişimsel Sinir Ağları (ESA) ve Uzun Kısa Süreli Hafıza (UKSH) metotlarının hibrit olarak önerildiği ve ESA-UKSH olarak adlandırılan yöntem kullanılmıştır. Kullanılan veri seti İzmir Urla bölgesine ait rüzgâr türbininden alınan gerçek verilerdir. Bu veri seti bir yıla ait günlük ve hatta onar dakikalık çözünürlükte rüzgâr hızı verilerinden oluşmaktadır. Yapılan eğitim ve testlerde bir yıl gibi uzun zaman dilimine ait veriler kullanıldığı gibi üç günlük kısa zaman dilimine ait veriler de kullanılmıştır. Ayrıca hibrit yöntemin dışında karşılaştırma amaçlı olarak ESA, UKSH ve Geçitli Tekrarlayan Ünite (GTÜ) yöntemleri tek tek uygulanıp sonuçlar grafik halinde gösterilmiştir. Geliştirilen hibrit ESA-UKSH öğrenme yapısı ile yapılan üretim tahmininde ortalama kare hata (Mean Square Error - MSE) 1,17 ‘ye kadar düşürülmüştür.	Rüzgar enerjisi üretim tahmini, Makine öğrenmesi, Evrişimsel Sinir Ağları, Uzun Kısa Süreli Hafıza
874	Üç Farklı Balık Türü (Alabalık, Hamsi ve Mezgit) Atıklarının Avlama Sezonu Boyunca Besin Komposizyonu Bileşimi	Bu çalışmada, (alabalık (Onchoryncus mykiss), hamsi (Engraulis encrasicolus) ve mezgit (Merlangius merlangus) atıklarının avlanma mevsimi boyunca (Kasım ile Nisana arası) besin komposizyonunun belirlenmesi amaçlanmıştır. Yapılan çalışma sonucunda, besin komposizyonu türler ve aylar arasında değişiklik göstermiştir. Yaş ağırlığa göre , toplam lipit alabalık atığında % 16.4 (Ocak) ile % 30.5 (Kasım) (a / a), hamsi atığında % 5.8 (Şubat) ve % 8.9 (Aralık), mezgit atığında % 2.5 - % 9.6 arasında değişmiştir. Tüm türlerin atıkları için protein içeriği, yaş ağırlık bazında %10.4- %16.8 arasında değişmiştir. Alabalık, hamsi ve mezgitte tahmin edilen en yüksek kül içeriği sırasıyla, Ocak ayında %4.2, Nisan ayında %4.7 ve Aralık ayında %2.6 olarak bulunmuştur. Nem içeriği en düşük alabalık atığında (% 52,3, Kasım) ve en yüksek mezgit atığında (% 81,4, Mart) tespit edilmiştir. Kuru ağırlık bazında en yüksek lipid, ham protein ve kül içeriği sırasıyla alabalık atığında (% 70.7, Kasım), mezgit atığında (% 65.6, Mart) ve mezgit atığında (% 20.7, Mart) bulunmuştur (p <0.05). Yaş ve kuru ağırlık olarak ortalama nem, lipit ve kül içeriği bakımından balık türleri atıkları arasında belirgin farklılıkların olduğu gözlenmiştir (p<0.05).	balık atığı, besin komposizyonu, avlanma mevsimi, aylar
307	ÜÇ KONİLİ ROTARİ MATKAPLARIN SEÇİMİNDE DİKKAT EDİLECEK ÖNEMLİ PARAMETRELER	"Açık ocak madenciliği delme patlatma işlerinde yaygın olarak kullanılan matkap türlerinden biri de üç konili matkaplardır. Her ne kadar bu matkapların seçiminde genellikle IADC kodları kullanılsa da matkapların delme hızı ve dayanımına birçok parametre etki etmektedir. Günümüzde niteliksiz ürünlerin yaygınlaşmasından dolayı kullanıcılar matkap ömrünü artırmak için yüksek IADC kodlarında seçim yapma eğilimindedir. Bu ise delme hızını düşürmekte ve delme maliyetini artırmaktadır. Matkap seçiminde; öncelikle matkabın üretim aşamasında doğru malzeme kullanılmış ve uygun metalurjik süreçlerden geçmiş olmasına ayrıca matkap tasarımının formasyon şartlarına uygun olup olmadığına dikkat edilmesi gerekmektedir. Kullanım aşamasında ise verimliliği artırmak için baskı kuvveti ve dönme hızı gibi çalışma parametrelerine ait değerler formasyon özelliklerine göre belirlenmelidir. Matkap seçiminde sadece matkap maliyeti değil, bütün olarak delme işlemi maliyeti dikkate alınmalıdır."	Üç konili rotari matkaplar, Rotari delme yöntemi, IADC, Delme hızı, Matkap aşınması, Delme işlemi maliyeti
666	Üç Nokta Eğilme Yüklemesi Altındaki Düşük Yoğunluklu Polimer Köpük Sandviç Yapıların Hasar Analizi	Bu çalışmada, örgü dokuma karbon/epoksi yüzeylere sahip, literatürde yer almayan, düşük yoğunluklu polimer köpük çekirdek sandviç kirişler, farklı uzunluk ve çekirdek kalınlıklarında üretilmiş üç nokta eğilme testlerine tabi tutulmuştur. Sandviç kirişlerin deneysel olarak eğilme davranışları incelenmiştir. Hem numune uzunluğunun hem de çekirdek kalınlığının etkisi ortaya çıkarılmıştır. Yüzey tabaka kalınlığının çekirdek kalınlığına oranı azaldıkça, yüzeyler arasındaki kayma kuvvetlerinin transferi azalmaktadır ve yüzeyler de zayıflamaktadır. Bu yüzden, hasar modu çekirdek kayması hasarından batma hasarına doğru değişmektedir ve sandviçler batma şeklindeki hasara uğramaya meyilli olmaktadır. Hasar modunu ve çökme kuvvetlerini tahmin etmek için literatürde mevcut bulunan teorik modellerden de faydalanılmıştır. Sonuçlar, hem analitik hesapların hem de deneysel bulguların birbirleriyle uyumlu olduğunu göstermiştir.	Batma, Çekirdek kayması, Hasar modu, Sandviç yapılar, Üç nokta eğilme
463	Üçgen Alan Değişimi Yönteminin Deprem Ön Kestiriminde Kullanılabilirliği: 23.10.2011-13:41 Mw=7.2 Van Depremi Örneği	Plaka tektoniği nedeniyle meydana gelen depremler beklenmeyen olaylardır. Depremler, öncesinde hareket, eğilme, gerilme, elektromanyetik dalga emisyonu gibi stres nedeniyle yerüstü veya yeraltında meydana gelen bazı öncü işaretler verirler. Bunlar çeşitli metotlarla algılanırlar. Fakat bu işaretler her zaman depremlerle ilişkilendirilemez. Bu nedenle bilim adamları daha fazla nicelik araştırarak deprem tahminini iyileştirmeye çalışmaktadırlar. Özellikle son yıllarda bu konuda anlamlı sonuçlar elde edilmiştir. Üzerinde fazla tartışılmamasına rağmen en iyi metotlardan biri, eğer deprem dışmerkezi etrafında sabit GPS referans istasyonları varsa, bu istasyonlar arasında oluşturulacak üçgenlerin alanlarında bir değişim olup olmadığının araştırılmasıdır. Yöntem, bu araştırmada, 23 Ekim 2011 – 13:41’de 7.2 M büyüklüğünde meydana gelen Van depremi öncesi ve deprem anındaki zemin hareketlerini incelemede kullanılmıştır. Bu amaçla, sürekli gözlem yapabilen sabit GPS referans istasyonları ağı (TUSAGA-Aktif, Continuously Operating Reference Station-CORS-TR) verisinden yararlanılmıştır. Van depreminin oluştuğu fay düzleminin her iki yanında yer alan yakın plandaki 14 istasyon verisi ele alınmış ve günlük hareket vektörleri incelenmiştir. İstasyonlar arası uzaklıkların değişimi ile bunların oluşturduğu üçgen alanlarındaki günlük değişim oranları hesaplanmıştır. Elde edilen sonuçlar deprem öncesi yer değiştirmede anomalilerin yakalandığı, bunların depremin öncü işaretleri olabileceği, ancak esas yer değiştirmenin deprem esnasında olduğunu göstermektedir. Ardından, bu çözümler deprem öncesi sismik veri ile karşılaştırılmıştır. Sismik verisine göre deprem öncesinde büyüklüğü 2?M?4 arasında olan birçok minör depremin meydana geldiği, bu depremlerin CORS verisinden elde edilen üçgenlerin günlük alan değişim oranlarıyla uyumlu olduğu görülmüştür.	Deprem tahmini, GPS, Mikro sismik hareketler, Plaka Tektoniği, Üçgen alanlar
263	Ülkemiz Madencilik Sektöründe Görülen Meslek Hastalıklarının İncelenmesi	Madencilik iş kazaları ve meslek hastalıklarına sebep olan tehlike ve risk faktörleriyle çok sık karşılaşılan sektörlerin başında gelmektedir. İş sağlığı ve güvenliğinin temel amaçlarından birisi çalışma ortamında çalışanların sağlığını olumsuz etkileyebilecek risk etmenlerinden çalışanları korumak ve meslek hastalıklarını önlemektir. Bu çalışmada, meslek hastalıklarına neden olan etkenler ile madencilik sektöründe görülen meslek hastalıklarına sebep olabilecek tehlike ve risk faktörleri incelenmiştir. Ülkemizde 2010-2018 yılları arasında madencilikte ve diğer sektörlerde faaliyet gösteren işletme, çalışan ve meslek hastalıkları sayılarındaki değişim analiz edilmiştir. Sosyal Güvenlik Kurumu’na bildirilen meslek hastası ile çalışan sayılarına göre beklenen meslek hastası sayıları arasında büyük fark olduğu tespit edilmiştir. Ayrıca bu hastalıklar ile mücadele konusunda korunma politikaları önerilmiştir.	Meslek hastalığı, Madencilik sektörü, İş sağlığı ve güvenliği
467	Üniversite Öğrencilerinin Rekreasyonel Eğilimlerinin Karşılaştırmalı Analizi: Çankırı Örneği	"Kentlerde rekreasyon alanları, halkın psikolojik, fiziksel ve sosyal ihtiyaçlarının karşılanmasının yanı sıra betonlaşmış kent ortamında doğa ile ilişkisinin yeniden kurulmasında önemli işlevlere sahiptir. Bu araştırmada, Çankırı Karatekin Üniversitesi’nde öğrenim gören öğrencilerin bazı demografik özellikleri ile Çankırı kent genelindeki rekreasyon alanlarının kullanım özellikleri analiz edilmiştir. Bu kapsamda, üniversitede öğrenimine devam eden 96 öğrenci üzerinde anket çalışması gerçekleştirilmiştir. Elde edilen değişkenlerin analizinde tanımlayıcı istatistik ve frekans tabloları kullanılmış, değişkenler arasındaki ilişkilerin tespitinde ise Spearman Korelasyon Analizi ve Ki Kare Testi uygulanmıştır. Araştırma sonuçlarına göre; düşük gelirli öğrencilerin yüksek gelirli öğrencilere oranla, alana ulaşılabilirlik ve aktiviteye ayrılan süre bakımından rekreasyonel aktivitelere katılmakta zorluk çektiği, buna karşın, yüksek gelirli öğrencilerin rekreasyon alanlarına karşı seçici davrandığı tespit edilmiştir. Sonuçlar genel olarak; öğrencilerin rekreasyon alanlarını (%52) ve bu alanlara ulaşılabilirliği yeterli düzeyde (%76) bulmamalarına rağmen, rekreasyon alanlarının gereksinimlerini karşıladığını ve alanlardan orta düzeyde (%50) memnun kaldıklarını ortaya"	Rekreasyonel eğilim, rekreasyon, talep, Çankırı
479	ÜNİVERSİTELERİN MÜHENDİSLİK FAKÜLTELERİ BÜNYESİNDE BULUNAN LABORATUVARLARDA İŞ SAĞLIĞI VE GÜVENLİĞİ	Dünyada teknoloji ve sanayinin gelişmesiyle birlikte iş ortamlarında iş kazaları ve meslek hastalıkları gittikçe artmaktadır. Bu bakımdan iş ortamlarında İş Sağlığı ve Güvenliği gerek çalışan sağlığı gerekse iş verimliliği açısından büyük bir öneme sahiptir. Çünkü bu kavramla çalışanın daha huzur verici bir ortamda çalışması sağlanır. Çeşitli risk grubu taşıyan üniversitelerin mühendislik fakültelerindeki laboratuvar ortamları da İş Sağlığı ve Güvenliği açısından üzerinde durulması gereken önemli iş ortamlarıdır. Çünkü bu ortamlarda çalışanlar her an iş kazaları ve meslek hastalıklarıyla karşı karşıyadır. Bu çalışma ile laboratuvar ortamlarında çalışanların iş kazaları ve meslek hastalıkları üzerinde olası risklerin belirlenmesi ve bu doğrultuda laboratuvar ortamlarında meydana gelebilecek tehlikelerin azaltılması veya önlenmesi konusundaki önerilerin sunulmasını amaçlamaktadır. Çalışma sonucunda laboratuvar ortamlarında çalışan insanların karşılaştıkları risk faktörlerinin yüksek olduğu belirlenmiştir. Bu risk faktörlerini önlemek için gerekli koşullar belirlenmiştir. Bunun sonucu olarak, laboratuvar ortamlarında çalışan insanlar için bu risk faktörlerinin neler olduğu, çalışanlar üzerinde nasıl bir etkiye sahip olduğu ve nasıl önlenebileceği hakkında yorum ve öneriler yapılmıştır.	iş sağlığı ve güvenliği, risk faktörleri, İş Kazası, Laboratuvar, Meslek Hastalığı
841	Üretim Parametrelerinin Hidroksiapatit Tozlarının Özellikleri ve Kaplama Kalitesi Üzerindeki Etkilerinin İncelenmesi	"Biyomedikal uygulamalarda yaygın olarak kullanılan metal implantlar, çevre dokularla hızlı ve sağlıklı entegrasyonun sağlanması amacıyla, biyouyumluluğu yüksek malzemeler ile kaplanmaktadır. Kaplama malzemeleri arasında, yüksek biyouyumluluğa sahip olması ve kemiğin anorganik fazına büyük ölçüde benzer özellikler taşıması nedeniyle, hidroksiapatit özellikle tercih edilmektedir. Gerçekleştirilen bu çalışmada, kaplama amacıyla kullanılmak üzere asit-temelli sentez yöntemiyle nano boyutta hidroksiapatit (HA) tozları üretilmiş, elde edilen HA tozları elektroforetik depozisyon yöntemi ile Ti6Al4V metal ana yapı üzerine kaplanmıştır. HA sentezi aşamasında uygulanan reaksiyon sıcaklığı ve yaşlandırma süresi parametrelerinin üretilen tozların parçacık boyutu, toz morfolojisi ve ısıl kararlılığı üzerindeki etkileri incelenmiş; kullanılan tozların özelliklerinin sinterleme aşaması öncesinde gerçekleştirilen kaplamalarda çatlak oluşumuna etkileri belirlenmiştir. Yapılan deneyler sonucunda reaksiyon sıcaklığı ve yaşlandırma parametrelerinin, HA fazı oluşumu ve HA’nin yüksek sıcaklıktaki kararlılığı üzerinde belirgin bir etkisi olmadığı görülmüştür. 1200 °C’de gerçekleştirilen sinterleme işleminin, 1000 °C’de gerçekleştirilen sinterleme işlemine kıyasla HA’nin ısıl dekompozisyonuna olumsuz bir etkisi olmadığı belirlenmiş, bu nedenle kaplama dayanımını arttırmak amacıyla sinterleme işleminin 1200 °C’de gerçekleştirilmesinin mümkün olduğu sonucuna ulaşılmıştır. Üretilen HA tozlarının yaşlandırma süresinin artmasıyla, sinterleme öncesi çatlak oluşumunda belirgin bir azalma olduğu gözlemlenmiştir."	Hidroksiapatit, Parçacık boyutu, Toz morfolojisi, Isıl kararlılık, Yaşlandırma, Kaplama
657	Ürgüp Bölgesinde Olasılık Dağılımları ile GaAs Tip PV Enerji Üretim Potansiyelinin Modellenmesi	Ürgüp Türkiye’nin önemli turizm çekim merkezlerinden biridir. Turizm sektöründe tesislerin yüksek enerji çeken havalandırma, çamaşırhane ve soğuk depoları gibi birimlerinde tüketilen enerjiyi karşılamak amacıyla fotovoltaik (Solar-PV) sistemlerin kullanımı giderek yaygınlaşmaktadır. Bu manada önemli turizm noktalarından biri olan Ürgüp bölgesinde faaliyet gösteren turizm tesisleri ve bu konuda yatırım yapmak isteyen yatırımcılar için bölgenin PV panellerden elektrik enerjisi üretimi potansiyelinin belirlenmesi son derece önemlidir. Bu çalışmada Weibull ve Lognormal dağılımları ile Ürgüp bölgesinin güneş ışınımı verileri kullanılarak olasılık yoğunluk fonksiyonu yaklaşımı tabanlı GaAs Tip PV elektrik enerjisi potansiyelinin modellenmesi amaçlanmıştır.	Weibull dağılımı, Lognormal dağılım, Güneş ışınımı, GaAs Tip PV
991	Ürünler İçin Sahte Yorum Yazanların Etkin Olarak Belirlenmesi	Çevirim içi alışveriş sitelerinin popülerliğinin son yıllarda artmasıile birlikte internet kullanıcıları daha fazla sayıda ve miktarda ürünüinternet üzerinden satın almaktadır. Bugün Türkiye'nin büyük birçok şehrindemarket alışverişi bile internetten yapılabilmektedir. İnternet üzerinden alışveriş yapankullanıcıların, ürünler hakkında diğer kullanıcıların yorumlarına önem verdiğive çoğu zaman satın alma eğilimlerinin diğer kullanıcıların görüşleri ile birliktedeğiştiği birçok çalışma ile tespit edilmiştir. Şirketler kendi ürünlerihakkında olumlu kanı oluşturmak veya rakip ürünler hakkında var olan iyiizlenimi kötüleştirmek yani yorum sistemini manipüle etmek için kimi zamangönüllü kimi zamanda paralı yorumcular tutabilmektedir. Böylece objektifliktenuzak ve taraflı yorum yazdırarak satın alacak kullanıcıların fikirlerinideğiştirmeye çalışmışlardır. Bu yorumları insan eli ile düzeltmek mümkünolmayacak kadar çoktur. Bundan dolayı sahte yorum ve sahtekarları tespit etmekiçin birçok yaklaşım sunulmuştur. Bu yaklaşımlar ile sahte yorumlar ve sahtekarlartespit edilerek yorum sistemlerinin güvenilirliği sağlanabildiği gibikullanıcıların manipüle edilmemiş yorum okumaları sağlanarak yorumlara olangüven arttırabilir. Bu çalışmada sahte yorum yazanları bulmak için önerilen dörtfarklı metot entegre edilerek yeni bir yaklaşım sunulmuştur. Amazon ürünyorumları üzerinde test edilen yöntem, daha doğru sonuçlar bulduğunugöstermiştir.	Sahte Yorum, Sahte Yorumcu, Makine Öğrenmesi, Sınıflandırma
365	Van Gölü Doğal Sediment ve Modifiye Sediment Üzerine Krom (III) Adsorpsiyonu (İzoterm ve Termodinamik Analiz Çalışması)	Sediment, nehirlerin, göllerin, koyların, haliçlerin ve okyanusların tabanında yer alan yeryüzü katmanıdır. Dünyanın en büyük soda gölü olması, eşine rastlanmayacak büyüklükte ve güzellikte dipten yükselen güncel karbonat sütunları içermesi ve su seviyesinde yaşanan değişimler, Van Gölü’nü dünyanın en ilginç göllerinden biri yapar. Bu çalışmada Van Gölünden alınan doğal sediment ve asitle (HNO3) aktive edilmiş sedimentlerin ağır metal (Cr3+) ile ilişkisi batch adsorpsiyon tekniği kullanılarak saptanmaya çalışılmıştır. Farklı konsantrasyonlardaki krom (Cr3+) iyonlarının ve pH’ın adsoprsiyon prosesi üzerine etkisi araştırılmıştır. Langmuir, Freundlich, Dubinin-Radushkevich (D-R) ve Temkin adsorpsiyon izotermleri hesaplanmıştır. Hem doğal sediment (DS) hem de asitle modifiye edilmiş sedimentin (MS) Langmuir adsorpsiyon izoterm modeline uyum sağladığı bulunmuştur. Bununla birlikte hem doğal adsorbent hem de asitle modifiye edilmiş adsorbentin termodinamik parametreleri hesaplanmış, ?G° < 0 değerinin adsoprsiyon prosesinin kendiliğinden gerçekleştiğini göstermiştir. Doğal sedimentin yüzey alanı 7.512 m²/g, asit ile aktive edilmiş sedimentin yüzey alanı 79.456 m²/g tespit edilmiş olup aktivasyon işlemi ile çok yüksek bir yüzey alanı elde edilmiştir. Giles adsorpsiyon izoterm sistemine göre H tipi eğriye uyduğu görülmüştür.	Adsorpsiyon, krom, sediment, termodinamik, adsorpsiyon izotermleri
545	Van Gölü Havzası Doğu ve Kuzey Bölgesindeki Killerin Standart ve Modifiye Proktor Özelliklerinin Belirlenmesi	Bu çalışmada kompaksiyonun önemli bir parametresi olan sıkıştırma enerjisinin, zemine farklı miktarlarda uygulanması durumunda zeminin mühendislik özelliklerindeki değişiklikler araştırılmıştır. Çalışma için Van Gölü'nün doğu ve kuzeyindeki farklı konumlardan elde edilen bozulmuş kil örnekleri kullanılmıştır. Tüm zeminler öncelikle Proktor deneylerine tabi tutularak zeminlerin optimum su içeriği (?opt) ve maksimum kuru birim hacim ağırlık (?k-max) değerleri belirlenmiştir. İkinci aşamada, kompaksiyon deneyinden alınan numuneler konsolidasyon deneyine tabi tutulmuştur. Konsolidasyon sonuçlarına bakıldığında zemine uygulanan kompaksiyon enerjisi arttıkça zeminin kuru birim hacim ağırlığının ve ön konsolidasyon basıncının arttığı, optimum su içeriğinin ve boşluk oranının azaldığı belirlenmiştir. Bölgeden alınan örneklerin proktor değerleri incelendiğinde, Çaldıran bölgesi hariç tüm kil örneklerinin dolguda kullanılabileceği belirlenmiştir. Ayrıca, bu killerin Plastik Limit değerleri ile Proktor sıkışma parametreleri arasında yapılan korelasyonlarda yüksek belirleme katsayısı (R2>0.90) elde edilmiştir.	Kil, Proktor deneyi, Kompaksiyon enerjisi, Van
993	Van İli Kuzeyinde Yer Alan Ortaç Volkanik Agregalarda ASR Etkilerinin İncelenmesi	Alkali silis reaktivitesi (ASR) beton yapılarının dayanıklılığını önemli derecede etkileyen, tek yönlü kompleks bir reaksiyondur. Bu çalışma kapsamında, Van ili kuzeyinde yer alan trakit ve pomza agregalarının alkali silis reaktivitesine (ASR) ilişkin özellikleri araştırılmıştır. ASR’yi belirlemek amacıyla örnekler üzerinde hızlandırılmış harç çubuğu deneyi, kimyasal yöntem deneyleri yapılmıştır. Hızlandırılmış harç çubuğu deneyi için trakit yerine ağırlıkça sırasıyla %10, %20, %30 pomza konularak 16 adet, harç çubuğu hazırlanmıştır. Hızlandırılmış harç çubuğu deneyine göre 3, 7, 14, 28 ve 56 günlük boy değişimleri ölçülmüştür. Kimyasal yöntemle ASR’yi belirlemek amacıyla agregalardan 0.250 mm ve 0.125 mm’lik elek aralığında kalan malzemeden 25 gr 3 adet örnek alınarak deney yapılmıştır. Harç çubuğu numunelerinin deney öncesi ve sonrası farklarını görebilmek amacıyla numuneler üzerinde SEM analizleri yapılmıştır. Hızlandırılmış harç çubuğu öncesi ve sonrası elde edilen SEM görüntülerinde belirli farklılıklar gözlemlenmiştir.Sonuç olarak, hızlandırılmış harç çubuğu deneyine göre trakit agregasının genleşme oranının %0.2’den büyük olduğu ve zararlı agregalar sınıfında yer aldığı tespit edilmiştir. Trakit yerine ağırlıkça %20 ve %30 pomza ikamesinin ASR etkilerini düşürdüğü gözlemlenmiştir. Kimyasal analiz sonuçlarına göre pomza ve trakit agregaları ASTM C 289 standardında belirtilen alkali silis reaktivitesi açısından “zararlı agregalar”ın yer aldığı III. bölge içerisinde yer almaktadır.	ASR, trakit, pomza, hızlandırılmış harç çubuğu deneyi
578	WC-Ni sert dolgu alaşımının kuru ve NaCl çözelti ortamlarındaki aşınma performansı	Nikel esaslı matris malzemesi içerisinde homojene yakın bir şekildedağılmış tungsten karbür (WC) parçacıkları ile üretilen sert dolgu kaplamaları,sertlik, aşınma direnci ve korozyonun mükemmel kombinasyonunu sunmaktadır. Buçalışmada plazma ark kaynağı ile nikel esaslı matris malzemesine küresel WCpartikülleri ilave edilerek sert dolgu kaplama üretimi gerçekleştirilmiştir veaşınma ortamının aşınma miktarına etkisi araştırılmıştır. Kaplamanın genelsertliği makro Vickers (HV10) metodu ile ölçülmüştür. Ayrıca, WCpartiküllerinin ve matris/karbür ötektiğinin sertliği HV3 metodu ilebelirlenmiştir. Kaplamanın “ball-on-disc” aşınma testleri hem kuru ortamda hemde ağırlıkça %5 NaCl sulu çözeltisi içerisinde, 10 N yük altında ve odasıcaklığında gerçekleştirilmiştir. Karşı eleman olarak 6 mm çapında alüminabilye kullanılmıştır. Kayma hızı ve mesafesi sırasıyla 3 cm/s ve 2000 m olarakayarlanmıştır. Her 500 metrede bir profilometre ile aşınma izinin topoğrafyasıçıkarılmıştır ve hacimsel malzeme kaybı hesaplanmıştır. Artan kayma mesafesiile malzeme kaybı artmıştır. NaCl çözeltisi ortamındaki aşınma testindegerçekleşen hacimsel malzeme kaybının kuru ortama göre daha yüksek olduğutespit edilmiştir. NaCl çözeltisinde yapılan aşınma testinde, sadece aşınmanınmekanik etkisi ile değil aynı zamanda korozyon sebebiyle de malzeme kaybımeydana geldiği görülmüştür.	Tungsten karbür, nikel, sert dolgu, aşınma, sertlik
738	Yabani-Ekşi Elmanın (Malus sylvestris Miller) Antioksidan Aktivite ve Fenolik Madde İçeriği Üzerine Farklı Kurutma Yöntemlerinin Etkisi	"Bu çalışma kapsamında, Bayburt çevresinde yetişen yabani ekşi elma (Malus sylvestris Miller) örneği dört farklı kurutma yöntemi (infrared kurutma, sıcak havada kurutma, oda sıcaklığında kurutma ve dondurarak kurutma) ile kurutulmuş ve kurutulan ürünlerin fenolik madde içeriği ve antioksidan aktiviteleri belirlenmiştir. Kurutma yöntemlerine göre toplam fenolik madde içerikleri açısından en düşük değer oda şartlarında kurutulmuş elma örneğinde (34.92 mg GAE/g KM), en yüksek değer ise sıcak havada kurutulmuş örnekte (41.18 mg GAE/g KM) tespit edilmiştir. Yabani ekşi elma örneklerinin antioksidan aktivite seviyeleri; FRAP yöntemine göre “dondurarak kurutma > sıcak havada kurutma > infrared kurutma > oda sıcaklığında kurutma” şeklinde, CUPRAC yöntemine göre “sıcak havada kurutma > dondurarak kurutma > infrared kurutma> oda sıcaklığında kurutma” şeklinde, ?-karoten yöntemine göre ise dondurarak kurutma>sıcak havada kurutma>oda sıcaklığında kurutma>infrared kurutma şeklinde değiştiği belirlenmiştir. CUPRAC metodu ile FRAP metodu arasında yüksek bir korelasyon olduğu saptanmıştır (r=0.939, R2=%88). Elde edilen deneysel verilere göre, antioksidan ve fenolik madde içeriği açısından yabani ekşi elma (Malus sylvestris Miller) için en iyi kurutma yönteminin sıcak havada kurutma olduğu tespit edilmiştir. Renk değerleri açısından en iyi yöntemin dondurarak kurutma olduğu belirlenmiştir."	Kurutma, antioksidan, fenolik madde, yabani ekşi elma
1004	Yağış-Akış Modellemesinde Optimum Yapay Sinir Ağı Yapısının Araştırılması	"Bu çalışmada, Giresunili Aksu deresi üzerinde bulunan D22A116 numaralı Akım Gözlem İstasyonu'ndaölçülmüş günlük ortalama akış ve 17034 numaralı Giresun Meteorolojiİstasyonu'nda ölçülmüş günlük toplam yağış verileri kullanılarak tasarlanmış 5girdi modeli kullanılmış, farklı Yapay Sinir Ağı (YSA) yapıları ile noktasalyağış-akış modeli oluşturulmuştur. Oluşturulan yağış-akış modelinde; YSA’daeğitim algoritması olarak Levenberg-Marquardt (LM), Quasi-Newton (QN) ve Conjugate-Gradient (CG) kullanılmıştır. Herfarklı YSA yapısında, Hiperbolik Tanjant Sigmoid (HTS), Logaritmik Sigmoid (LS)transfer fonksiyonları ve gizli katmanda farklı nöron sayıları denenmiştir. YSAyapılarının performansları Ortalama Hata Kareleri Karekökü (RMSE), KorelasyonKatsayısı (R) ve Nash-Sutcliffe Katsayısı (E) hesaplanarak belirlenmiştir.Oluşturulan yağış-akış modelinde tüm YSA yapıları iyi sonuçlar üretilmiş, ancaken iyi yapı olarak YSA-QN belirlenmiştir (RMSE=12.090, R=0.806, E=0.649)."	Yapay Sinir Ağları, Yağış-Akış Modeli, Yüzeysel Akış Tahmini
9	Yağışların tarım alanlarında sebep olduğu göllenmelerin Sentinel-1 uydu görüntüleri ile analizi	"Bu çalışmada, 24.12.2019 - 08.01.2020 tarihleri arasında Adana ilinde aralıklarla etkili olan yağışlar çalışma alanı içerisinde ve çevresinde bulunan 18 adet Otomatik Meteoroloji Gözlem İstasyonundan alınan günlük toplam yağış verileri ile birlikte analiz edilmiştir. Çalışma alanı, Adana ili; Seyhan, Çukurova, Sarıçam ve Yüreğir merkez ilçeleri ile Karataş ilçesinden oluşmaktadır. Bu yağışlardan kaynaklı bahsi geçen ilçelerdeki göllenmeler, Sentinel-1 uydu görüntüleri kullanılarak analiz edilmiştir. Uydu görüntüsü olarak; yağışlardan önce (09.12.2019), yağışlar sırasında (02.01.2020) ve sonunda (08.01.2020) olmak üzere üç farklı görüntü kullanılmıştır. Ayrıca, bölgedeki toprak neminin yağışlar ile değişimi de irdelenmiştir. Toprak nemi veri kaynağı olarak Soil Moisture Active Passive (SMAP) kullanılmıştır. Çalışmada kot, eğim, toprak yapısı, toprak nemi ve yağışlar incelenerek oluşan göllenmelerin sebepleri araştırılmıştır. Yağışların toprak nemini 2 katına kadar yükselttiği ve bu artışın, toprağın sızma kapasitesini azalttığı için göllenmeye yardımcı olduğu düşünülmektedir. Yapılan analizler doğrultusunda göllenmenin yoğun olduğu bölgelerde çoğunlukla hidrolojik toprak grubunun “D”, eğimin ise %1’in altında olduğu tespit edilmiştir."	Adana, Sentinel-1 SAR, SMAP, Hidrolojik toprak grubu, Toprak nemi, Taşkın
705	Yağlama durumunun DC01 çelik sac malzemenin artışlı şekillendirilmesine etkilerinin incelenmesi	Çalışmada, DC01 çelik alaşımı sac malzemenin Artışlı Şekillendirme Yöntemi (AŞY) ile biçimlendirilmesinde yağlama elemanının performansını araştırmaya odaklanılmıştır. Bilindiği üzere AŞY’nde, işlemin ısı kaynağı sürtünmedir. Takım-sac malzeme temas alanı ile temas alanının sabit kaldığı durumlarda devir sayısı sürtünme ısısını kontrol etmektedir. Yağlama elemanlarının AŞY ile biçimlendirilen ürünün kalitesine etkisini açıklamak için çalışmada ayrıca bahsi geçen iki parametrenin de ürün kalitesine etkileri incelenmiştir. Çalışmada, dört farklı duvar açısına sahip kesik koni formu AŞY ile işlenmiş ve devir sayısı, takım çapı ve yağlama elemanı deney değişkeni olarak belirlenmiştir. % incelme miktarı ve geometrik tamlık performans ölçütü olarak belirlenmiştir. Üretilen parçaların CAD verilerinin elde edilebilmesi için 3D lazer tarama yöntemi kullanılmış ve veriler üzerinde ürünlerin duvar açıları ve kalınlıkları ölçülmüştür. Hedef geometrinin duvar açısı ile ürünün duvar açısı arasındaki fark geometrik tamlık, sac malzemenin ilk ve son kalınlıkları arasındaki fark ise % incelme miktarı olarak tanımlanmıştır. Deneyler sonuçları, işlem sıcaklığının düşük olduğu şartlarda yağlama özelliği daha iyi olan yağlama elemanının hem % incelme hem de geometrik tamlık bakımından daha başarılı sonuçlar verdiğini göstermiştir.	Artışlı şekillendirme, yağlayıcı, hız faktörü, incelme miktarı, geometrik tamlık
690	Yakıt Pili Uygulamaları için Kademeli Yükseltici DA/DA Dönüştürücü Devresinin Tasarımı	Enerji talebine olan ihtiyacın gün geçtikçe artması, fosil yakıt kaynaklarının sınırlı olması ve güvenilir ve temiz enerji kaynaklarına duyulan ihtiyacın artması sebebiyle, alternatif enerji kaynaklarına ve bunların verimli kullanılmaları için gerekli olan devre yapıları üzerinde yapılan çalışmalar gün geçtikçe artmaktadır. Yakıt pilleri ve fotovoltaik hücrelerin tek bir hücrelerinden elde edilen gerilimlerin düşük olması sebebiyle seri yada paralel yapılar geliştirilerek çıkışlarında elde edilen gerilimlerin yükseltilmesi gerekmektedir. Ancak bu durum büyük güçlü uygulamalarda hem boyutu hem de maliyeti artırmaktadır. Bu nedenle gerek yakıt pilleri, gerek fotovoltaik paneller gerek ise diğer yenilenebilir enerji kaynaklarından elde edilen gerilimin büyük güç uygulamalarında kullanılabilmeleri için çeşitli dönüştürücü devreleri kullanılmaktadır. Çeşitli şekillerde (yükseltici, düşürücü vb.) tasarlanan DA/DA dönüştürücü devreleri daha yüksek doğru gerilim elde etmede kullanılırken, DA/AA dönüştürücüleri ise alternatif gerilimin gerekli olduğu devreler için tercih edilmektedir. Bu çalışmada, günümüzde tercih edilen yenilenebilir enerji kaynaklarını kullanırken karşılaşılan sorunlardan biri olan düşük çıkış gerilimin yükseltilmesi üzerinde durulmuştur. Bu çalışmada besleme kaynağı olarak yakıt pili kullanılan bir sistem için kademeli yükseltici DA/DA dönüştürücü devresinin çalışması açıklanarak klasik DA/DA dönüştürücü devresiyle karşılaştırılmaktadır. Özellikle yüksek çıkış geriliminin ihtiyaç duyulduğu uygulamalarda tercih edilen bu devreler gerilim kazancını belirli oranda artırmaktadır. MATLAB programı kullanılarak gerçekleştirilen modeller de aynı değerde sabit görev periyodu için çıkış gerilim dalga şekilleri incelenerek kademeli yükseltici DA/DA dönüştürücü devresi ile daha yüksek gerilim seviyelerine ulaşıldığı görülmüştür.	Yükseltici dönüştürücü, yakıt pili, gerilim kazancı
31	Yamula Barajı ve Hidroelektrik Santralinin, Kayseri İline Sağladığı Faydaların İncelenmesi	Günümüzün en önemli ihtiyaçlarından birisi enerjidir. Bu nedenle çeşitli yöntem ve araçlarla enerji üretimi gerçekleştirilmektedir. Bu yöntemlerden biri olan elektrik enerjisi su gücü? kullanılarak da elde edilmektedir ve bu yönteme hidroelektrik denmektedir. Bu yöntemde suyun mekanik enerjisini elektrik enerjisine çeviren santrallerde elektrik üretilmektedir. Bu yapılar sağladığı mali ve çevresel avantajlardan dolayı Dünya’da ve Türkiye’de elektrik üretiminde kullanılmaktadır. Hidroelektrik santraller özellikle enerji tüketimi fazla olmasına rağmen deniz kenarında olmayan bölgelerde önem arz etmektedir. Bu nedenle baraj kurabilme ihtimali olan her şehre mutlaka baraj inşa edilmelidir. Barajın mesire alanı oluşturma, sulama ve içme suyunda kullanılması, hidroelektrik üretimi, su ürünleri üretimi şehre sağladığı faydalarındandır. Kayseri ili İç Anadolu Bölgesinde önemli yönleri olan bir şehirdir. Bu çalışmada Kayseri’de inşa edilen Yamula Barajı ve Hidroelektrik Santralinin şehre enerji katkısı ve sosyal etkileri üzerinde durulmuştur. Sonraki yapılacak çalışmalar için veri sunulması amaçlanmıştır.	hidroelektrik santralleri, enerji-üretim kaynakları, fayda
1040	Yangın ve Patlama Potansiyeli Olan Tehlikeli Ekipmanların Belirlenmesi: Dow İndeksi	Büyük endüstriyel kazalar, olma olasılıkları düşük, ancak gerçekleşmeleri halinde etkileri yıkıcı olabilecek olaylardır. Büyük endüstriyel kazalar genellikle yangın, patlama ve toksik yayılım şeklinde meydana gelmektedir. Özellikle yangınlar, taşıdıkları yüksek ısı akısı potansiyeli nedeniyle diğer ekipmanları da etkileyebilmekte ve bu nedenle patlama ve toksik yayılım gibi ikincil ve hatta üçüncül olayların oluşmasına da neden olabilmektedir. Yangın risklerinin proaktif olarak yönetilmesi ise yangın potansiyeli taşıyan ortamların belirlenmesi ile mümkündür. Dow Yangın ve Patlama İndeksi, bu amaçla yaygın olarak kullanılan bir metodolojidir. Yöntem, prosese ilişkin genel ve özel tehlikeleri dikkate alırken, aynı zamanda kimyasal maddelerin doğası gereği taşıdığı sağlık tehlikesi, reaktivite ve yanıcılık gibi unsurları da hesaba katmaktadır. Prosese ilişkin genel tehlikeler birçok prosese uygulanabilecek altı öğeden oluşmaktadır. Bunlar ekzotermik kimyasal reaksiyonlar, endotermik prosesler, malzeme aktarımı ve transferi, kuşatılmış (etrafı çevrili) veya kapalı alanlar, erişim, drenaj ve döküntü kontrolüdür. Yangın ve patlama olaylarının temel nedeni olarak görülen özel proses koşulları ise toksik (zehirli) malzemeler, atmosferik basıncın altında çalışma, alevlenme aralığında veya yakınında çalışma, toz patlamaları, güvenli tahliye basıncı, düşük sıcaklık, alevlenebilir/kararsız madde miktarı, korozyon ve aşınma, sızıntı (bağlantı yerleri ve ambalajlama), ateşli ekipmanların kullanımı, sıcak yağlı ısı değiştirici sistemleri ve döner ekipman kullanımı olarak dikkate alınmıştır. Genel ve özel proses tehlikelerinin metodolojiye uygun olarak hesaplanması ile elde edilen değerler, malzeme faktörü birlikte hesaplanır, böylece yangın ve patlama indeksi değeri nitel ve nicel olarak elde edilir. Bu değer, seçilen proses ekipmanının yangın ve patlama açısından olası risklere karşın önceliklendirilmesinde kullanılır. Bu çalışmada, endüstriyel bir işletmede yangın ve patlama riski taşıyan ekipmanların belirlenmesi amaçlanmıştır. Metodoloji olarak DOW Yangın ve Patlama İndeksi (DOW F&EI)’nden yararlanılmıştır Büyük hasar ve yaralanmalar ile ekonomik kayıplara neden olabilecek yangın ve patlama potansiyeli taşıyan ekipmanların önceden belirlenmesi, yangın risklerinin yönetilmesinde birincil öncelik olacaktır. Ayrıca fabrika tasarımı ve kurulumu aşamasında yangın ve patlama indeksinin hesaplanması halinde, doğuştan güvenli tasarım hedefine ulaşılacaktır.	yangın, patlama, risk, Dow indeksi
629	Yanık Görüntülerinin Bulanık Kümelenmesinde Uzaklık Ölçülerinin Başarımlarının Değerlendirilmesi	Dünya Sağlık Örgütü yanık nedeni ile gerçekleşen ölümlerin sayısını yaklaşık 265.000 olarak belirlemiştir. Bu sayı, yanık tedavisinin ne denli önemli olduğunu gözler önüne sermektedir. Yanık / normal cilt bölgesi, yanık tedavisinin planlanmasında saptanması gereken en önemli parametrelerden biridir. Bu çalışmada, Karadeniz Teknik Üniversitesi Tıp Fakültesi Farabi Hastanesi yanık ünitesinin yanık yarası veri setinden 10 görüntü seçilmiş ve bu görüntülere yanık / normal cildi belirlemek için bulanık kümeleme yöntemi kullanılmıştır. Görüntü kümeleme yöntemlerinde en sık kullanılan uzaklık ölçüsü Öklid uzaklığı olmasına rağmen, bu çalışmada farklı uzaklık ölçülerinin yanık görüntülerinin kümelenmesi üzerindeki etkilerini incelenmiştir. Farklı küme sayıları için C = [2, 20] Bulanık C ortalama yaklaşımında kullanılacak Öklid, Manhattan, Jaccard, Kosinüs, Chebyshev, Minkowski uzaklık ölçülerinin kümeleme başarımları incelenmiştir. Uzaklık ölçülerinin performansları PBMF, Bölme Katsayısı, Bağlılık ve Ayrılık geçerlilik indeksleri ile değerlendirilmesi sonucunda en iyi kümelemeye, Kosinüs uzaklık ölçüsü ve 8 küme sayısı ile ulaşılmıştır.	Yanık Görüntüleri, Bulanık C Ortalama, Uzaklık Ölçüleri
553	Yapay Pnömatik Kaslar için Denetim Kiplerinin Hızlı Aç/Kapa Valfler Kullanarak Deneysel Bir Değerlendirmesi	Pnömatik Yapay Kaslar (PAM), yüksek kuvvet/ağırlık oranı, yumuşak ve esnek yapı, insan için aşırı güvenli, bakım kolaylığı ve düşük maliyet gibi birçok avantaja sahip çok yönlü eyleyicilerdir. Öte yandan, doğrusal olmayan karakteristik özellikleri, PAM’ın yaygın kullanımını kısıtlayan önemli bir faktör olarak, kontrol eylemlerinde zorluklar getirir. Literatürde kontrol sorununu çözmek için çeşitli çalışmalar vardır ve o çalışmaların sonuçları hala basit ve etkili bir kontrol sistemine ihtiyaç olduğunu göstermektedir. Bu çalışmada, kontrol hedefine ulaşmanın ilk adımı olarak, literatürde yaygın kullanılan üç doğrusal olmayan kontrolör, deneysel bir değerlendirme için seçilmiştir. Uygulanan kontrolörler, ‘Klasik PID denetleyici’, ‘Bulanık PID Denetleyici’ ve ‘Kayan Kipli Denetleyicidir’ (SMC). Performans değerlendirmesi, hızlı on/off valfleri ile çalıştırılan Festo PAM’lar tarafından sürülen, 1-D robotik kol ortezi olan bir test teçhizatı kullanılarak gerçekleştirilmiştir. Deney sonuçlarına göre, model serbest bir Sugeno tipi kombine bulanık PID kontrolörü, pnömatik yapay kasların (PAM) kontrol sorunu için basit ve etkili bir çözüm olabileceğini göstererek en başarılı performansı vermiştir.	Pnömatik yapay kas, PID denetleyici, Bulanık PID denetleyici, Hızlı aç/kapa valf
707	Yapay Sinir Ağını Kullanarak Müşteri Memnuniyeti Analizi	Günümüz teknolojilerinde en önemli merak konularından biri ileriyi tahmin etmek olmuştur. Bu konuda birçok çalışma makine öğrenmesi üzerine yoğunlaşmıştır ama doğrusal olmayan durumlarda klasik makine öğrenmesi yöntemleri yeterli gelmemiştir. Yapay sinir ağları da eldeki verilerden yola çıkarak tahminler yapabilmemize olanak sağlayan bir sistem olarak hayatımıza girmiştir. Müşteriye yönelik çalışan tüm kuruluşların daha fazla müşteri kazanabilmek ve var olan müşterilerini ellerinde tutabilmek için müşterilerinin memnuniyetlerini öğrenmeleri gerekmektedir. Bu memnuniyet durumu içine sadece nesnel veriler değil insan duyguları da girebileceği için doğrusal bir denklem oluşturulamamaktadır. Eldeki veriler iyi analiz edilerek, yeni gelecek müşteriler için de doğru kararlar verilip onların kalıcılığının arttırılması gerekmektedir. Klasik makine öğrenmesi bu tür bir uygulamada yetersiz kalmaktadır, ancak otomatik olarak eğitilen ve doğrusal olmayan bileşenler içeren yapay sinir ağları doğruluğu yüksek sonuçlar verebilmektedir. Yapay sinir ağları sayesinde doğrusal olmayan denklemler kurularak bu uygulamalara yönelik tahminlerin en iyi şekilde yapılması amaçlanmaktadır. Son yıllarda yapılan karşılaştırmalar ve çalışmalar da yapay sinir ağlarının klasik makine öğrenmesi yöntemlerine göre doğrusal olmayan durumlarda daha iyi sonuç verdiğini göstermektedir. Bu çalışma da derin öğrenme ile müşteriler üzerinde memnuniyet analizi ve tahmini yapılırsa daha iyi sonuçlar alınabileceğini ortaya koymaktadır. Bu makalede bir yapay sinir ağında bu uygulama özelinde karşılaşılan durumlar raporlanmaktadır. Çalışmamız müşteri memnuniyet analizi için ağdaki parametrelerin nasıl ayarlanması gerektiğini belirtmekte ve farklı algoritma seçimlerinin nasıl sonuç verdiğini göstermektedir.	YSA, Yapay Sinir Ağı, Müşteri Memnuniyeti
198	Yapay Sinir Ağları ve Destek Vektör Regresyonu ile Talep Tahmini: Gıda İşletmesinde Bir Uygulama	Son yıllarda, değişen ve küreselleşen koşullar insan ihtiyaçlarını değiştirerek hızlı değişikliklere ve talep belirsizliğine neden olmuştur. Bu hızlı değişim ve belirsiz koşullar altında işletmelerin etkin planlama yapmalarının yolu, doğru ve güvenilir tahminler yapmaktan geçmektedir. Günümüzde teknolojik gelişmelerle birlikte talep tahmininde zaman serileri analizi gibi klasik yöntemlerin yerini yapay zekâ tabanlı tahmin algoritmaları almıştır. Bu yöntemler özellikle belirsizliğin ve değişkenliğin çok fazla olduğu durumlarda klasik tahmin yöntemlerinden çok daha başarılı sonuçlar vermektedir. Bu çalışmada bir gıda işletmesinde değişkenliğin ve belirsizliğin fazla olduğu ürünler için Yapay Sinir Ağları (YSA) ve Destek Vektör Regresyonu (DVR) yöntemleri ile talep tahmini yapılmıştır. Yöntemler uygulanmadan önce parametre optimizasyonu amacıyla deney tasarımı yapılmış ve en iyi parametre değerleri bulunarak tahmin doğruluğu arttırılmıştır. Sayısal sonuçlar, incelenen ürünler için YSA’nın DVR’ye kıyasla daha iyi tahminler yaptığını göstermiştir.	talep tahmini, belirsizlik, yapay sinir ağları, destek vektör regresyonu
449	Yapay Zekâ ve İstatistiksel Yöntemler ile Küresel Ticarette Rekabet Ölçütü Olan Lojistik Performans İndeksine (LPI) Etken Parametrelerin Ülke Bazlı İncelenmesi ve Tahmin Modellerinin Geliştirilmesi	Firmalar ürettikleri ürünleri pazarlamak için birçok farklı yöntem geliştirmektedir. Ürünün, üreticiden tüketiciye ulaşana kadar sürecin her aşaması rekabet piyasasında incelenmesi gereken önemli birer unsur olmaktadır. İncelenen bu süreçler lojistik ana teması altında toplanmaktadır. Bu çalışmada ülkelerin lojistik alt yapısı hakkında önemli bilgi veren ve küresel ölçekte karşılaştırma imkânı sunan lojistik performans indeksi (LPI) kavramı incelenmektedir. LPI’ne etki eden parametreler gözden geçirilmekte ve bu bağlamda liman alt yapı kalitesi, layner taşımacılığı, gümrük giderleri, havayolu yük taşımacılığı, ihracat miktarı değişkenleri incelenmektedir. Bu değişkenlerin LPI ile ilişkisi istatistiksel olarak ele alınmaktadır. Çalışmanın son aşamasında ise istatistiksel olarak anlamlı olan girdiler göz önünde bulundurularak sayısal veriler ışığında LPI için yapay zekâ ve çok değişkenli lineer regresyon (MLR) yöntemleri kullanılarak tahmin modelleri geliştirilmektedir.	lojistik performans indeksi, yapay zeka, ANN, ANFIS, regresyon
600	Yapı-Zemin Etkileşiminin Tarihi Yığma Minarelerin Deprem Davranışına Etkisi	Yapı zemin etkileşimi yapıların deprem etkileri altındaki davranışlarının doğru olarak belirlenmesinde önemli rol oynamaktadır. Geleneksel tasarım çalışmalarında yapının tabandan ankastre olduğu kabulü sıklıkla kullanılmakta ve yapı-zemin etkileşimi dikkate alınmamaktadır. Bununla birlikte, özellikle esnek zemin ortamlarında bulunan tarihi yığma yapılarda deprem yer hareketleri yapı davranışını önemli derecede etkileyebilmektedir. Bu çalışmada, tarihi yığma bir minarenin esnek ve ankastre mesnetlenme durumları için deprem davranışları, yatay ve yatay+düşey yer hareket bileşenleri için araştırılmaktadır. Çalışmada, kayma dalgası hızları sırasıyla 1000, 270 ve 90 m/s olan üç farklı zemin türü kullanılmıştır. Üç boyutlu sonlu eleman modelinin oluşturulmasında minarede tetrahedral, zemin ortamında hexahedral sonlu ve sonsuz elemanlar kullanılmıştır. Oluşturulan sonlu eleman modeli, Operasyonel Modal Analiz Yöntemi deneysel sonuçlarına göre kalibre edilmiştir. Kalibre edilen sonlu eleman modeli kullanılarak minare-zemin etkileşim sisteminin yatay, yatay+düşey yer hareketleri altında lineer deprem davranışları, farlı zemin ve ankastre mesnetlenme durumları için elde edilerek karşılaştırılmıştır.	Yapı-zemin etkileşim, Tarihi yığma minare, sonlu elemanlar analizi, yatay yer hareketi, deprem davranış
102	Yaşlanma Karşıtı Kozmetikler İçin Taşıyıcı Sistemler Olarak Yeni Yumuşak Malzemelerin Kullanımı	"Bu çalışmanın amacı, topikal uygulama için uygun organoleptik ve reolojik özelliklere (yayılabilirlik, doku ve viskozite) sahip, aktif maddenin kontrollü salınımına izin verecek şekilde tasarlanmış bir jel matriksini oluşturmaktır. Bu çalışma, yaşlanma karşıtı kozmesötikler için jel matris geliştirmek için sistematik olarak ayarlanmış amino asit bazlı organojelatörün rasyonel tasarımını ve sentezini açıklamaktadır. Amino alkol bazlı bis- (fenilalaninol) diglikolamid (DGA), organik sıvılar için iyi bilinen bir jelatörlerdür. Farklı zincir uzunluklarına sahip FAE (Yağ asidi etil ve izopropil ester), etil laurat (LEE), etil miristat (MEE), etil palmitat (PEE), izopropil laurat (LIE), izopropil miristat (MIE), izopropil palmitat (PIE); kozmetik endüstrisinde kullanılan biyouyumlu organik çözücülerden olan sıvı parafin, dodekan ve 1-dekanol soft malzemelerin hazırlanması için kullanılan çözücüler olarak seçilmiştir. Bu bağlamda, E ve C vitamini gibi kozmesötikler için yeni bir topikal uygulama aracı olarak bu jel bazlı materyali ilk kez kullanmaya çalışılmıştır. Reolojik davranışı optimize etmek, dermal kozmesötiklerin dağıtım sistemlerinin geliştirilmesindeki önemli adımlardan biridir. Topikal kozmetik uygulama araçları için bir taşıyıcı olarak yeni tasarlanmış jelatörün uygunluğunu anlamak için; bu sistemlerin reolojik özelliklerini, jelleşme sıvıları, vitamin / jelatör oranları ve vitamin - jelatör etkileşimi ve formülasyon stabilitesi açısından araştırılmıştır. Formülasyon stabilitesi, reolojik özellikler ve cilt uygulaması için uygun matris, reometrik teknik çalışmaları ile değerlendirilmiştir. DGA / MIE jel sisteminin reolojik özelliklerinin incelenmesi sonucunda, deri uygulamaları için yaşlanma karşıtı E ve C vitamini gibi kozmesötikler için uygun taşıyıcı sistemler olduklarının sonucuna varılmıştır."	soft malzeme, Jel sistemleri, Vitamin E ve C, Kozmetik
654	Yaya Yollarında Kullanılan Farklı Zemin Döşeme Malzemelerinin Kullanım Performanslarının Belirlenmesi	"Bu çalışma, inşaat sektöründe kullanılan döşeme malzemelerinin kullanım alanlarındaki performanslarının belirlenmesi için yeni bir deney yöntemi olan bilye düşürme cihazı kullanılarak yapılan bir araştırmayı kapsamaktadır. Deneysel çalışmalarda zemin döşemesinde yaygın olarak kullanılan 4 farklı doğal taş, beton ve asfalt malzemeleri tercih edilmiştir. Bu çalışma üç bölümden oluşmaktadır: (1) bilye düşürme test cihazı kullanılarak malzemelerin, kopma enerjisi ve çarpma dayanımı değerlerinin belirlenmesi; (2) Griffith teorisi ile kırılma gerilmesinin hesaplanması ve (3) verilerin istatistiksel varyans analizi (ANOVA) ve K-ortalamalar kümeleme yöntemi ile sınıflandırılmasından oluşmaktadır. Bu deneylerden elde edilen veriler yardımıyla malzemelerin kopma enerjisi, çarpma dayanımı ve kırılma gerilmesi istatistiksel K ortalamalar kümeleme yöntemi ile kırılma potansiyeli indeksi belirlenmiştir. Malzemelerin belirlenen istatistiksel analiz sonuçları dikkate alınarak, kopma enerjisi, çarpma dayanımı ve kırılma gerilmesi sınıflandırılmış, kullanım alanlarındaki performansları belirlenmiştir. Yapılan analizler sonucunda, kırılma potansiyeli açısından beton örnekleri hariç sırasıyla; asfalt, granit, kireçtaşı, mermer ve bazalt örnekleri döşeme malzemesi olarak kullanılabilir."	Zemin döşeme malzemesi, Kopma enerjisi, Çarpma dayanımı, Kırılma gerilmesi, Kullanım performansı
266	Yayından Çekme/Kaldırma: İnşaat İşlerinde 11 Adımda İş Güvenliği - Yazar: Abdul Vahap Korkmaz	Mühendislik ve Yer Bilimleri Dergisi Cilt: 4, Sayı:1, Sayfa: 1-12 de yayınlanmış olan “İnşaat İşlerinde 11 Adımda İş Güvenliği” başlıklı ve yazarı “Abdul Vahap Korkmaz” olan makale, yazarın isteğine uygun olarak Mühendislik ve Yer Bilimleri Dergisi’nde yayından çekilmiştir/kaldırılmıştır. Makale Mühendislik ve Yer Bilimleri Dergisi’nde yayından çekilmiş/kaldırılmış olduğundan söz konusu makalenin Mühendislik ve Yer Bilimleri Dergisi‘inde yayınlanmamış sayılmasını, makale ve içeriği için Mühendislik ve Yer Bilimleri Dergisi’nin kaynak ve referans olarak gösterilmemesini rica ederiz. Mühendislik ve Yer Bilimleri Dergisi’nde gerçekleşen yayından çekme/kaldırma vukuundan dolayı özür dileriz. URL: https://dergipark.org.tr/tr/pub/mybd/issue/56134/496360 Yayından Çekilen / Kaldırılan Makale Özeti İnşaat sektöründeki faaliyetler, son yüzyılda yükselen teknoloji ile birlikte önemli gelişmeler göstermiştir. İnşaat ve yapı sektöründeki teknolojik gelişmeler ve yenilikler inşaat sektöründe kullanılan ekipmanların ve malzemelerin de değişmesine yol açmıştır. İnşaat çalışanları genellikle sürekli aynı işyerinde çalışmaktan ziyade sık sık iş değiştirmek, çalıştıkları her işte ancak birkaç haftayla birkaç ay arasında bulunmak zorunda kalan çalışanlardır. Bu durum çalışan ve iş açısından çeşitli olumsuzlukları içerir. Çalışanların eğitim ve güvenlik algı düzeyleri ve işyerlerinin güvenlik anlayışları değişken olabilir. Çoğu zaman inşaat çalışanları yılın tamamını çalışarak geçiremezler. Bunu telafi etmek için sıklıkla fazla mesai, aşırı çalışma gibi zor koşullarla yüz yüze kalırlar. Deneyimsiz oldukları işleri yapmak zorunda kalabilirler. Bu durum yeni iş kazaları olasılıklarını da beraberinde getirmektedir. Kazaların her zaman diğer insanlara olacağına ve asla bize dokunmayacağına çok kolayca inanırız. Ancak, hepimizin kendi savunmasızlığımızı ve diğerlerinin ne kadar savunmasız olabileceğini fark etmedikçe, verdiğimiz kararlar sonucunda inşaat işçileri ve aileleri, endüstriye bu kadar trajik bir şekilde zarar veren gereksiz yaralanmalara, acılara ve acılara şahit olmaya devam edeceklerdir. Bu çalışma kazaların ve hastalıkların ana nedenlerini tespit etmenize yardımcı olur ve tehlikelerin nasıl ortadan kaldırılacağını ve risklerin nasıl kontrol edileceğini açıklar. Karşılaşmamız muhtemel birçok görevde güvenli bir şekilde nasıl çalışacağımız konusunda yardım ve destek sağlar.	Yayından çekme, yayından kaldırma, düzeltme
271	Yayından Çekme/Kaldırma: Kapadokya Yöresi Endüstriyel Ham Maddelerin İş Sağlığı ve Güvenliği Yönünden İncelenmesi - Yazar: Abdul Vahap Korkmaz	Mühendislik ve Yer Bilimleri Dergisi Cilt: 4, Sayı:1, Sayfa: 13-30 da yayınlanmış olan “Kapadokya Yöresi Endüstriyel Ham Maddelerin İş Sağlığı Ve Güvenliği Yönünden İncelenmesi” başlıklı ve yazar/yazarları “Abdul Vahap Korkmaz” olan makale, yazarın isteğine uygun olarak Mühendislik ve Yer Bilimleri Dergisi’nde yayından çekilmiştir/kaldırılmıştır. Makale Mühendislik ve Yer Bilimleri Dergisi’nde yayından çekilmiş/kaldırılmış olduğundan söz konusu makalenin Mühendislik ve Yer Bilimleri Dergisi‘inde yayınlanmamış sayılmasını, makale ve içeriği için Mühendislik ve Yer Bilimleri Dergisi‘nin kaynak ve referans olarak gösterilmemesini rica ederiz. Mühendislik ve Yer Bilimleri Dergisi’nde gerçekleşen yayından çekme/kaldırma vukuundan dolayı özür dileriz. URL: https://dergipark.org.tr/tr/pub/mybd/issue/56134/475929.Yayından Çekilen/Kaldırılan Makale ÖzetiTürkiye’de endüstriyel ham madde üretimleri ve bunlara dayalı sanayi alanları önemli bir yer tutmaktadır. Endüstriyel ham maddelerin yol açtığı mesleki hastalıkların bazıları solunum yoluyla bazıları deri yoluyla insanların sağlığını olumsuz etkilemiştir. Geçmişte asbestten civaya kadar bilinçsizce üretilen birçok endüstriyel ham maddenin insan sağlığına zarar verdiği ve vermeye de devam ettiği bilinmektedir. Bazı mesleki hastalıklar ise yıllar sonra ortaya çıkmıştır. Belkide bu zamana kadar en geç tespit edilen endüstriyel ham madde kaynaklı hastalık Kapadokya yöresindeki Tuzköy zeolitlerinin bünyesinde bulunan eriyonit minerallerinin sebep olduğu akciğer hastalıklarıdır. Bu çalışmada Kapadokya endüstriyel ham maddelerinin insan sağlığına etkileri ve alınması gerekli sağlık tedbirleri ele alınmıştır.	Yayından çekme, Yayından kaldırma, Düzeltme
556	Yedek Parça Envanter Politikasının Makina Kullanılabilirliğine Etkisini Değerlendirmeye Yönelik Bir Simülasyon Algoritması	Bu çalışmada, yedek parça envanter politikasının maden makinası kullanılabilirliğine etkisini analiz edebilecek bir simülasyon algoritmasının geliştirilmesi amaçlanmıştır. Planlı üretim ve bakım duraksamaları ve makina arızalarının neden olacağı rasgele duraksamalar algoritma içerisinde dikkate alınmıştır. Her bir makina parçasının mevcut envanter miktarları ve tedarik süreçleri, uygulanan bakım- onarım kararları ile birlikte değerlendirilmektedir. Böylelikle, uygulanan envanter politikasının makina kullanılabilirliğine olumsuz etkileri ölçülebilmektedir. Geliştirilen bu algoritma bir maden makinasına uygulanmış ve envanter politikası tanımlanmış on üç farklı parçasının bu makinanın kullanılabilirliğine muhtemel olumsuz etkileri detaylı şekilde incelemiştir. Simülasyon sonucunda, sekiz parçaya ait yedek parça stoklama ve tedarik sürecinin, bu parçaların arızalanma davranışıyla uyumlu olmadığı ve makina kullanılabilirliğini %9 oranında azalttığı tespit edilmiştir.	Maden makinası, Yedek parça, Envanter politikası, Makina kullanılabilirliği, Simülasyon algoritması
496	Yeni Nesil Çevreci Kompozit Traversler	Dünyanın farklı bölgelerinde birçok kompozit travers teknolojisi geliştirilmiştir. Bu teknolojiler geleneksel traversler olarak nitelenen çelik travers, ahşap travers ve beton traverslere potansiyel bir alternatif olarak ortaya çıkmıştır. Çelik ve betondan farklı olarak kompozit traversler, ahşap travers davranışını taklit edecek şekilde tasarlanabilir ve neredeyse bakım gerektirmeyip, çevresel açıdan daha üstündürler. Bu çalışma kapsamında demiryollarında farklı miktar ve uzunluklarda fiber içeren Tip 1, Tip 2 ve Tip 3 gibi kompozit traversler hakkında bilgi verilerek bu traverslerin kullanımı ve performans karşılaştırılması detaylı olarak yapılmıştır. Kompozit traversler ile konvansiyonel tip olan ahşap, çelik ve beton traverslerin karşılaştırılması yapılmış olup kompozit traverslerin kullanımı sırasında meydana gelen zorluklardan bahsedilerek bu traverslerin demiryollarında geniş çapta kullanım alanı bulabilmesi için hem teknik hem de maliyet açısından ne gibi hususları karşılamaları gerektiği hakkında tavsiyelerde bulunulmuştur.	Demiryolları, Kompozit, Travers, Yeni Nesil
116	Yeni Nesil Piroliz Çarı İle Organik Madde ve Cr (VI) Adsorpsiyonu	Waste vehicle tires (WT) and high density polyetylene (HDPE) were pyrolyzed at 300, 500 and 700°C by slow pyrolysis. Solid product (pyrolysis char) were collected and pyrolysis char was used as adsorbent for COD and Cr(VI) removal. The char samples were characterized by BET, EDS, SEM and XRD analysis. Based on the BET, SEM and XRD results of the char samples, WT 700 can be used as adsorbents for Cr (VI) and organic material adsorptions. Cr(VI) and COD removal efficiency of char adsorbent were investigated. In the adsorption experiments, char was used as 0.1-0.5 g/100 mL doses and at 50°C and 80°C adsorption temperatures. The effects of adsorption temperature and char dosage on the adsorption efficiency were invesitigated. The maximum Cr(VI) adsorption capacity of this new generation char was found to be 14.09 mg/g for 80°C adsorption temperatures. 0.5 g/100 mL adsorbent dose was bettter in COD and Cr (VI) removals. The correlation of PSD1 (pseudo first order kinetic model) was better than PSD2 (pseudo second order kinetic model) for all doses. The Temkin and Langmuir isotherms were better isotherm for COD and Cr(VI) removals, respectively. A new approach were present to evaluation of waste HDPE and waste tires with this study.	piroliz, adsorpsiyon, çar
664	Yenilenebilir Enerji Kaynaklarında Sürekliliği Sağlamak için Optimum Enerji Karışımının Belirlenmesi: Kahramanmaraş Bölgesinde Bir Uygulama	Yenilenebilir enerji santral (YES) üretimleri, iklim koşullarına bağlı olarak sürekli değişmektedir. Bu sürekli değişim şebekenin güç-frekans dengesi üzerinde bozucu etkilere neden olmaktadır. YES üretim değişimlerinin etkilerini azaltmanın üç farklı yolu vardır: Şebeke sistemlerini birbirine bağlamak, enerjiyi depolamak ve enerji kaynakları arasındaki zamansal tamamlamadan faydalanmaktır. Yapılan bu çalışmada üç farklı yenilenebilir enerji kaynağı arasındaki zamansal tamamlamadan faydalanılarak daha kararlı bir enerji karışımı elde edilmiştir. Çalışma Kahramanmaraş ili için gerçekleştirilmiştir. Hesaplamaların gerçeğe yakın olması amacıyla ilde işletilmekte olan üç farklı YES’ten (hidroelektrik santral (HES), güneş enerjisi santrali (GES) ve rüzgar e (RES)) gerçek üretim verileri alınmıştır. Yapılan hesaplamalar sonucunda incelenen HES, GES ve RES nerjisi santrali üretimlerinin optimum karışım oranları sırasıyla %14, %56 ve %30 olarak elde edilmiştir. Kahramanmaraş İli’nde bu oranlar dikkate alınarak tesisler kurulursa üretimin daha kararlı bir hale geleceği görülmüştür. Bu durumda YES üretimlerinin geleneksel şebeke sistemlerinin, güç-frekans dengesi üzerindeki bozucu etkisi de azalacaktır.	Optimum enerji karışımı, Yenilenebilir enerji kaynakları, Enerji üretim kararlılığı
410	Yenilenebilir Enerji Kaynaklarından Güneş Enerjisinin Amasya İlindeki Potansiyeli	"Günümüzde teknolojik ve ekonomik gelişmelerle yükselen yaşam standartları ve artan nüfus; enerji ihtiyacında artışa sebep olmuştur. Geleneksel fosil yakıtlarının yakın gelecekte tükenecek olması, temiz ve yenilenebilir enerji kaynaklarına olan ihtiyacı her geçen gün artırmaktadır. Güneş enerjisi ucuz, temiz, potansiyeli yüksek, çevreye zararı yok denecek kadar az olduğundan tükenmekte olan fosil enerji kaynaklarına alternatif olarak görülmektedir. Türkiye, güneş enerjisi potansiyeli açısından coğrafi olarak güzel bir konumda yer almaktadır. Ülkemizin mevcut potansiyelinin değerlendirilmesi önemlidir. Bu çalışmada, Amasya'nın sahip olduğu yenilenebilir enerji kaynaklarından güneş enerjisi potansiyeli araştırıldı. Coğrafi konum itibarıyla Türkiye'nin Karadeniz Bölgesinde bulunan Amasya ili, bölgenin en fazla güneş alan illerinden biridir."	Güneş Enerjisi, Enerji Potansiyeli, Yenilenebilir Enerji, Amasya
763	Yenilenebilir Enerji Kaynaklarının Türkiye’de Yaygın Kullanımını Engelleyen Faktörlerin Çok Kriterli Karar Verme Teknikleri ve Kalite Evi ile Analiz Edilmesi	Türkiye, yenilenebilir enerji üretimi için yüksek bir potansiyele sahiptir. Buna karşın, Türkiye’nin enerji ihtiyacının önemli bir kısmı yenilenemeyen enerji kaynakları kullanılarak karşılanmaktadır. Bu çalışmada yenilenebilir enerji kaynaklarının Türkiye’de yaygın kullanımını engelleyen faktörler analiz edilmiştir. İlk olarak, literatür taraması ve anket yoluyla faktörler belirlenmiştir. Daha sonra DEMATEL ve analitik ağ süreci çok kriterli karar verme yöntemleri ile faktörlerin önem düzeyleri belirlenmiştir. Son olarak, Kalite Evi kullanılarak faktörlerin etkilerini azaltacak çözüm önerileri sunulmuştur.	Yenilenebilir Enerji, Çok Kriterli Karar Verme, Kalite Evi
536	Yer Döşemeliklerinin Sıkıştırılabilirlik ve Rezilyans Performans Ölçümü için Bir Test Sistemi Tasarımı	"Yer döşemeliklerinin kalitesi, yüzey deformasyonuna karşı gösterdiği dirence göre değerlendirilmektedir. Yer döşemeliklerinin yüzey deformasyonunu etkileyen en önemli faktörler, yer döşemeliklerinin sıkıştırılmasına ve böylece yüzey görünümünün bozulmasına neden olan statik yüklerdir. Yer döşemelik ürünlerinin sıkıştırılabilirlik ve rezilyans performansı hav ipliklerinin görünüm muhafaza etme seviyelerini belirlemektedir. Yer döşemeliklerinin sıkıştırılabilirlik ve rezilyans performansını belirlemek için iki tür test kullanılmaktadır. Bunlar; uzun süreli ağır statik yüklemeden sonra kalınlık kaybı ve kısa süreli orta statik yüklemeden sonra kalınlık kaybıdır. Bu çalışmada, yer döşemeliklerinin sıkıştırılabilirlik ve rezilyans performanslarını ölçmek için bir test sistemi geliştirilmesi amaçlanmıştır. Test sistemi hem kısa süreli orta statik yükleme hem de uzun süreli ağır statik yükleme testleri için gerekli basıncı otomatik olarak uygulayabilecektir. Bu iki test ve kalınlık ölçümünün tek bir cihazla yapılmasının sağlanması ile test prosedürleri otomatik olarak gerçekleştirilecektir."	Sıkıştırılabilirlik, Halı, Rezilyans, Statik yükleme, Yer döşemelikleri
941	Yeraltı deformasyonlarının belirlenmesi amacıyla K-ortalamalar kümeleme algoritması kullanılarak kesit model geliştirilmesi	Yersel lazer tarayıcıların yeraltı yapılarındaki deformasyonların belirlenmesi amacıyla kullanımının son yıllarda hızla artmasıyla bu alandaki bilimsel çalışmalarda buna paralel olarak artmaktadır. Bu çalışmalardan biri de lazer tarayıcı ile elde edilen nokta bulutu verileri üzerinden alınan kesitlerden üzerinden yapılan deformasyon çalışmalarıdır. Nokta bulutu üzerinden alınan kesitler üzerindeki binlerce veriden analiz yapmanın zorluğundan dolayı kesiti en iyi temsil eden kesit model oluşturma yöntemi son yıllarda bir çok araştırmanın konusu olmaktadır. Bu çalışmada da yersel lazer tarayıcı ile taranmış olan bir yeraltı galerisinde nokta bulutu verileri üzerinden alınan kesitler üzerinden k-ortalamalar makina öğrenme algoritması yeni bir kesit modeli oluşturulmuş ve bu kesit model üzerinden deformasyon analizleri yapılmıştır. Yapılan analizler mevcut yöntemlerden olan meshlenmiş yüzeyler üzerinden yapılan analizlerle karşılaştırılmış ve geliştirilen yöntemin üstünlükleri ortaya konmuştur.	Yersel Lazer Tarayıcı, Kesit Analizi, Deformasyon Analizi, K-ortalamalar Algoritması
121	Yeraltı Metro İstasyon Yapılarında Algoritmik Tasarım ile Mekan Yerleşim Kararlarının Geliştirilmesi	Modern toplum altyapılarının önemli bir parçası olan yeraltı metro istasyonlarının geleneksel olarak çözümlenmiş plan tasarımı, gelişen teknolojinin sunduğu sayısal sonuçlara dayanan farklı yöntemler ile analiz edilebilir ve geliştirilebilir. Bu çalışma, metro istasyonları için üretken tasarım metotlarından faydalanılarak mekanı analiz edebilmeyi sağlayan sayısal bir tekniğin oluşturulması ile mekan diziminin oluşturulmasında kullanılan algoritma yaklaşımını açıklamaktadır.	Yeraltı Metro İstasyon Yapıları, Üretken Tasarım, Parametrik Tasarım, Üretken Planlama, Mekan Dizimi
775	Yeraltısuyu Seviyesinin Açık Ocaklarda Şev Duraylılığına Etkilerinin Araştırılması	Sanayinin büyümesi ve teknolojinin gelişmesiyle, günümüzde hammaddeye olan ihtiyaç artmıştır. Bu hammadde talebinin karşılanması için cevherin, açık işletmeden en verimli şekilde alınabilmesi gerekmektedir. Dekapaj miktarının az, şev açılarının ise yüksek tutulduğu bir açık işletme basitçe en verimli şartlar altında çalışıyor demektir. Ancak yüksek şev açıları, şev stabilitesi problemlerini de beraberinde getirmektedir. Madenin ekonomik şartlar altında işletilmesi için şev duraylılığı etütleri ve tasarım planlama için toplanan veriler, bu aşamada büyük bir öneme sahiptir. Uygun tasarım ve boyutlandırma için işletme sahasının jeolojik-jeofizik özellikleri tanımlanmalı, süreksizlikleri belirlenmeli ve yeraltı suyu durumu iyi bir şekilde ortaya koyulmalıdır. Bu çalışma kapsamında yeraltısuyu seviyesindeki değişimlerin şev duraylılığına etkileri sayısal modelleme yöntemleri ile zamana bağlı akış çözümlemeleri yapılarak araştırılmıştır.	Şev duraylılığı, Yeraltı suyu, Nümerik modelleme, Akış analizi
396	Yeşil Binalar için Analitik Ağ Süreci (AAS) Kullanılarak Yüklenici Seçimi	Binalar, dünyadaki tükenebilen kaynakların azalmasında ve enerji tüketiminde önemli bir paya sahiptir. Bu çevresel etkileri en aza indirmek için yeşil binalar dünyada giderek önem kazanmaya başlamıştır. Yeşil binaların giderek önem kazandığı ve sayısının her geçen gün arttığı ülkelerden birisi de Türkiye’dir. Yeşil bina yaptırmak isteyen yatırımcıların en önemli sorunlarından biri, yeşil bina inşaatını yapacak olan yüklenici firmanın seçimidir. Bu çalışmada çok kriterli seçim yöntemlerinden biri olan Analitik Ağ Süreci (AAS) kullanılarak yeşil binalar için yüklenici seçim modeli oluşturulması hedeflenmiştir. Buna göre, önce kavramsal bir model geliştirilmiş daha sonra AAS kullanılarak önerilen modelin pratikte nasıl uygulanabileceği Ankara’da gerçekleştirilmesi planlanan bir yeşil bina projesinde gösterilmiştir. Oluşturulan bu modelin yeşil binalar için yüklenici seçimi yapan yatırımcılara yardımcı olacağı düşünülmektedir.	AAS, yüklenici seçimi, yeşil bina
736	Yeşil Çatı Sistemlerinin Bina Isıtma ve Soğutma Yüküne Etkisinin Farklı Bina Formları ve Derece Gün Bölgeleri İçin Analizi	"Bu çalışmada konutlarda yeşil çatı sistemlerinin bina ısıtma ve soğutma yüküne farklı derece gün bölgelerinde, üç farklı biçimde (kare, dikdörtgen ve L formda )tasarlanan konut örnekleri için etkisinin incelenmesi amaçlanmaktadır. Isıtma yükü için TS 825 hesap yöntemi soğutma yükü için ise Soğutma Yükü Sıcaklık Farkı Yöntemi (CLTD) kullanılmıştır. Ayrıca yeşil çatı bileşenlerinden yetiştirme ortamı derinliği 5 ile 50 cm arasında 5’er cm olacak biçimde arttırılarak bu katmanın, ısıtma ve soğutma yükü üzerindeki etkisi incelenmiştir. Böylelikle yeşil çatı sisteminin Antalya, Diyarbakır, Elazığ, Kayseri ve Erzurum illerinde tasarlanan örnek konutlar üzerinde, bina ısıtma ve soğutma yüküne etkisi belirlenen değişkenler doğrultusunda incelenerek ortaya çıkan farklılıklar analiz edilmiştir. Elde edilen bulgular, yeşil çatı sisteminin bina soğutma yüküne etkisinin, bina ısıtma yüküne etkisine göre daha fazla olduğunu ortaya koymaktadır. Yeşil çatı, bina ısıtma yüküne farklı derece gün bölgelerinde aynı oranda etki ederken, soğutma yükü üzerindeki etkisi, 1.derece gün bölgesinde, kare formlu, 50 cm yetiştirme ortamı kullanılan örnek binada en yüksek; 3. derece gün bölgesinde, L formlu, 5 cm yetiştirme ortamı kullanılan örnek binada ise en düşük derecede olmaktadır. Bu çalışmada konutlardayeşil çatı sistemlerinin bina ısıtma ve soğutma yüküne farklı derece günbölgelerinde, üç farklı biçimde (kare, dikdörtgen ve L formda )tasarlanan konutörnekleri için etkisinin incelenmesi amaçlanmaktadır. Isıtma yükü için TS 825 hesap yöntemi soğutmayükü için ise Soğutma Yükü Sıcaklık Farkı Yöntemi (CLTD) kullanılmıştır. Ayrıcayeşil çatı bileşenlerinden yetiştirme ortamı derinliği 5 ile 50 cm arasında 5’ercm olacak biçimde arttırılarak bu katmanın, ısıtma ve soğutma yükü üzerindekietkisi incelenmiştir. Böylelikle yeşil çatı sisteminin Antalya, Diyarbakır,Elazığ, Kayseri ve Erzurum illerinde tasarlanan örnek konutlar üzerinde, binaısıtma ve soğutma yüküne etkisi belirlenen değişkenler doğrultusundaincelenerek ortaya çıkan farklılıklar analiz edilmiştir. Elde edilen bulgular, yeşil çatı sisteminin bina soğutma yüküneetkisinin, bina ısıtma yüküne etkisine göre daha fazla olduğunu ortayakoymaktadır. Yeşil çatı, bina ısıtma yüküne farklı derece gün bölgelerinde aynıoranda etki ederken, soğutma yüküüzerindeki etkisi, 1.derece gün bölgesinde, kare formlu, 50 cm yetiştirmeortamı kullanılan örnek binada en yüksek; 3. derece gün bölgesinde, L formlu, 5cm yetiştirme ortamı kullanılan örnek binada ise en düşük derecede olmaktadır."	Yeşil Çatı, Enerji Etkinliği, Isıtma Yükü, Soğutma Yükü
207	Yığma duvarların mikro modellemesinde harcın çekme dayanımı ve kayma gerilmesi iletim katsayısının çözümler üzerindeki etkisinin incelenmesi	Bu çalışmada, yığma duvarların mikro model ile analizinde 3 boyutlu sabit doğrultulu yayılı çatlak modelinin etkinliği incelenmiştir. Duvarın harç ve tuğla kısımlarının lineer olmayan davranışını hesaplamak için William ve Warnke modelinin özel hali olan üç değişkenli beton modeli kullanılmıştır. Nümerik analizler için Ansys sonlu eleman programı içerisinde bulunan Solid65 beton elemanı seçilmiştir. Nümerik sonuçların karşılaştırılması amacıyla, JD4, JD6 ve JD7 Eindhoven duvarlarının deney sonuçlarından elde edilen taban kesme kuvveti-tepe yer değiştirme eğrisi ile oluşan çatlak bölgeleri kullanılmıştır. Harcın çekme dayanımının ve bu bölgenin sonlu eleman modelinde tanımlanan kayma gerilmesi iletim katsayısının nümerik çözümler üzerine olan etkisi incelenmiştir. Yığma yapıların mikro seviye statik itme analizlerinde kullanılması amacıyla harcın çekme dayanımı için bir katsayı ve kayma gerilmesi iletim katsayıları için bazı değerler önerilmiştir.	Eindhoven duvarları, mikro modelleme, yayılı çatlak modeli, harcın basınç dayanımı, kayma gerilmesi iletim katsayısı
436	Yıllık Pelinotunun (Artemissia annua L.) Kimyasal Kompozisyonu ve Antioksidan Kapasitesinin Belirlenmesinde Sub ve Süperkritik Akışkanların Etkisi	Bu çalışmada, tıbbi aromatik bitkilerden yıllık pelinotunun (Artemisia annua L.) kimyasal kompozisyonu ve antioksidan aktivitesi üzerine sub ve süperkritik akışkan ekstraksiyon metodlarının etkileri incelenmiştir. Uygulanan sub/süperkritik akışkan ekstraksiyonları, subkritik su, subkritik etanol ve süperkritik CO2 kullanılarak gerçekleştirilmiştir. Bu yöntemlerin etkinliği su buharı destilasyonu, geri soğutucu altında kaynatma ve ultrasonik banyoda organik çözücü ile ekstraksiyon yöntemleri kullanılarak kıyaslanmıştır. Ekstraktların antioksidan aktivitelerini belirlemek için serbest radikal temizleme yöntemi (DPPH), toplam antioksidan kapasite (CUPRAC) ve toplam fenol içeriği (FOLIN) yöntemleri uygulanmıştır. Sonuçlar ekstraktlardaki bileşen ve konsantrasyonların ekstraksiyon metoduna göre değişiklik gösterdiğini ortaya koymuştur. Bu farklılıktan yararlanarak ekstraktın kullanım amacına uygun ekstraksiyon metodu seçilebilir. Ekonomik olarak önemli olan oksijenli bileşenler en fazla sub-kritik su ekstraksiyonu ile elde edilmiştir. Antioksidan aktivite belirleme çalışmalarında en etkin yöntemin sub- kritik etil alkol ekstraksiyonu olduğu belirlenmiştir. Elde edilen sonuçların farmakoloji, gıda ve nutrasötik sektörlerine önemli katkı sağlayacağı düşünülmektedir.	Sub ve Süper kritik akışkanlar, Artemisia annua L., Antioksidan aktivite
483	Yoğurt Üretiminde Kalite Kayıpları ve Kalite Artışına Yönelik Düzeltici Önlemlerin Geliştirilmesi	"Yoğurt, yüksek besin değerleri ve sağlığa olan faydaları ile bolca tüketilen önemli bir süt ürünüdür. Yoğurdun üretiminden son kullanıcıya sunulmasına kadar kalitesine etki eden birçok üretim parametresi bulunmaktadır.Kaliteli ve standartlara uygun bir yoğurt üretimi için sağım sonrası elde edilen sütlerin belirli aşamalardan geçmesi gerekmektedir.Yoğurdun üretim aşamaları ve koşulları, üretim sonucu yoğurtta istenilen tat, tekstürel doku, renk, kıvam gibi kalite özelliklerini etkilemektedir. Her aşama, kendi içerisinde üretim sonucu oluşacak ürüne farklı şekillerde etkileri olmaktadır. Bu çalışmada besin değeri ve lezzeti ile çok önemli bir yere sahip olan yoğurdun tüm üretim ve tüketiciye sunum aşamasına kadar olan işlem basamakları incelenmiş; bu kapsamında,her üretim parametresi ve aşaması için hem teorik olarak hem de uygulama odaklı meydana gelebilecek kalite kayıpları açıklanmış ve kalite kayıplarının azaltılması için alınabilecek önlemler belirtilmiştir. Bu çalışma ile üretim aşamalarında yoğurt kalitesini ve üretimde verimliliği arttıracağı düşünülen önlemler paylaşılmıştır."	Yoğurt, Süt Ürünleri, Yoğurt Üretim Aşamaları, Yoğurt Kalitesi
671	Yumurtalık Fayı’nın Holosen Aktivitesinin Araştırılması (Ceyhan-Adana)	Bu çalışmada, İskenderun Körfezi’ni kuzeyden sınırlayan Yumurtalık Fayı’nın deprem aktivitesi araştırılmıştır. Yumurtalık Fayı’nın deprem üretme potansiyelinin belirlenmesi, etkili olduğu alanlarda tarım, sanayi ve yerleşimin yoğun olması nedeniyle çok önemlidir. Ayrıca Doğu Anadolu Fayı (DAF)’nın Akdeniz’e uzandığı güneybatı kesimini oluşturmasından dolayı DAF’ın depremselliğinin belirlenmesine de önemli katkılar sağlayacaktır. Çalışma kapsamında paleosismolojik hendek kazıları gerçekleştirilmiş ve hendeklerden elde edilen veriler ile fay üzerinde meydana gelmiş ve yüzey yırtılması ile sonuçlanmış en az üç adet deprem tespit edilmiştir. Aletsel dönem deprem kayıtları incelendiğinde, Yumurtalık Fayı ve çevresinde büyüklüğü M=4 ve üzerinde birçok depremin meydana geldiği görülmektedir. Fayın uzunluğu ve karakteri gibi fay parametreleri kullanılarak yapılan hesaplamalar sonucunda Yumurtalık Fayı üzerinde meydana gelebilecek en büyük depremin büyüklüğünün 6,9 olması beklenmektedir. Sonuç olarak Yumurtalık Fayı’nın Holosen aktivitesi net olarak ortaya konulmuş ve çalışılan bölgenin neotektonik süreçlerini karşılayan bir mekanizmada çalıştığı görülmüştür. Bu çalışma, Yumurtalık Fayı’nın geçtiği alanlardaki deprem tehlikesinin değerlendirilmesine yönelik çalışmalara önemli katkılar sağlayacak niteliktedir.	Yumurtalık fayı, Paleosismoloji, Depremsellik, Aktif tektonik
583	Yük Taşımacılığında Tek Türlü ve Çok Türlü Taşımacılık Rotalarının Karbon Ayak İzinin Karşılaştırılması	Günümüzün en önemli çalışma alanlarından biri küresel ısınma ve küresel ısınmanın etkileridir. Küresel ısınmayı tetikleyen faktörlerin başında çevresel katı, sıvı, gaz atıklar ve yeşil alanların tahribi gelmektedir. Bu çalışma da ulaştırma sektöründeki CO2 salınımı, ulaşım rotalarına göre karşılaştırılmaktadır. Yaygın olarak yapılan tek türlü taşımacılık ile çok türlü taşımacılık karşılaştırılmaktadır. Çalışma Türkiye’nin İskenderun ilçesinden diğer tüm illere 5, 10 ve 14 ton yükün taşınmasını esas almaktadır. Bu yük tonajları Hatay’da üretimi yaygın ve ihracat potansiyeli yüksek olan filtre malzemesinin türüne bağlı olarak minimum, maksimum ve orta seviyede yük tonajlarını belirtmekte ve veriler filtre fabrikasından alınmaktadır. Burada farklı yük tonajlarının minimum CO2 salınımı açısından taşımacılık türü seçimini ne derece etkilediği araştırılmaktadır. Çıkan sonuçlar ışığında çok türlü taşımacılık rotasının kullanılması ile ülkemizde yaygın olarak yapılan tek türlü taşımacılıktaki özellikle karayolu taşımacılığındaki, fazla CO2 salınımı azaltılabilmektedir. Çok türlü taşımacılık ile tek türlü denizyolu ve demiryolu taşımacılığının yapılamadığı bölgelere, daha çevreci taşımacılık yapılabilmektedir. Yapılan analizlere göre çok türlü taşımacılık rotalarının 5 ton yük için verimli olduğu il yüzdesi %60, 10 ton yük için %63, 14 ton yük için ise %66 çıkmaktadır. Böylece Türkiye coğrafyası düşünüldüğünde, çok türlü taşımacılığın tek türlü taşımacılığa göre CO2 emisyonu yönünden daha avantajlı olduğu, çevreye daha az sera gazı salınımının gerçekleştiği görülmektedir.	Emisyon, yük taşımacılığı, çok türlü taşımacılık, tek türlü taşımacılık
709	Yüksek Hızlı Demiryolları, Yolcu Ve Yük Taşımacılığı Karşılaştırmaları Bağlamında Küresel Ölçekli Bir Derleme Çalışması	Yüksek hızlı demiryollarının bir tanımı yapılacak olursa bu sistemlerin altyapılarının 200 km/saat’in üzerinde hızlara imkân verdiği belirtilebilir. Ancak bugünlerde yüksek hızlı demiryollarının 300 km/saat’lerin üzerindeki hızları yakaladığı da bir vakadır. Bu değer test sürüşlerinde 500 km/saat’lik hızları dahi bulmaktadır. Günümüzde küresel ölçekte hızlı kara ulaştırma sistemleri ikiye ayrılmaktadır. Bunlardan birisi çelik tekerlek ve çelik ray olarak açıklanabilecek olan demiryollarıdır. Uluslararası demiryolları birliğine (UIC) göre yüksek hız, bir dizi işletim koşulu ve altyapı dâhilinde değerlendirilebilecek bir husustur. UIC bu kapsamda yüksek hızın alt limitini 250 km/saat olarak tayin etmiş olup bu değer yüksek hız standartlı altyapı ve işletim koşulları dâhilindedir. Bu çalışma kapsamında öncelikle yüksek hızlı demiryollarının altyapı, hız, araç vs. kıstaslara göre tanımı ortaya konmuştur. Ardından avantajları ve potansiyel etkileri incelenmiştir. Sosyal etkilerin kapsamı ele alınmıştır. Bu bağlamda da talep ve kapasite unsurları değerlendirilmiştir. AB ve ABD merkezli değerlendirmelerin ardından sonuçlar paylaşılmıştır. Giriş bölümünde yüksek hızlı demiryolları tanıtılmış, ardından çeşitli unsurlara göre yüksek hızlı demiryolları sınıflandırması ile ilgili konular ortaya konmuş, takibinde bu ulaştırma türünü etkili ve ayırt edici kılan unsurlar açıklanmıştır. Son olarak da bu bağlamda sonuçlar paylaşılmıştır.	Yüksek hızlı demiryolları, Yolcu taşımacılığı, Yük taşımacılığı, Altyapı, Türel dağılım, İşletme hızı
253	Yüksek Sıcaklığın Doğal Taşların Petrografik, Parlaklık ve Pürüzlülük Özelliklerine Etkisi	Doğal taşlar binalarda genellikle yapı ve kaplama taşı olarak kullanılmaktadırlar. Yangın gibi dış etkenler binalara hem yapısal hem de estetik açıdan geri dönüşü olmayan zararlar vermektedir. Yüksek sıcaklıklar doğal taşın yüzey ve içyapı özelliklerinde hasara neden olabilmektedirler. Doğal taşların bu hasardan etkilenme derecelerinin önceden bilinmesi kullanım yerinin seçilmesi açısından önemlidir. Bu çalışmada, yüksek sıcaklığın doğal taşların iç yapı, parlaklık ve pürüzlülük özelliklerine etkileri araştırılmıştır. Bu amaçla, doğal taş numuneleri 100oC ile 900oC arasındaki sıcaklıklara ısıtılarak bu sıcaklıklarda 1 saat bekletilmiştir. Daha sonra doğal taş numunelerinin petrografik, yüzey parlaklık ve yüzey pürüzlülük özellikleri belirlenmiştir. Sonuç olarak, yüksek sıcaklığın (700oC ve üzeri) doğal taşların mineralojik yapısında bozulmalara neden olmasından dolayı numunelerin parlaklık değerlerinde azalış ve pürüzlülük değerlerinde artış gözlenmiştir.	Doğal taşlar, Yüksek sıcaklık, Petrografik özellik, Parlaklık, Pürüzlülük
416	Yüksek Verimli Standart Siklon Performansının Nümerik Yöntemler Kullanılarak Belirlenmesi	Siklonlar, santrifüj kuvvetler etkisiyle, katı ya da sıvı partikülleri gaz taşıyıcıdan ayırmaya yarayan toz toplama cihazlarıdır. Endüstriyel alanlarda hava toz temizleme proseslerinde çok yaygın olarak kullanılmaktadırlar. Ekonomik olmalarının yanı sıra çok fazla hareketli parça içermemeleri, yüksek basınç ve sıcaklık uygulamalarına uyum sağlayabilmeleri bu cihazları dayanıklı ve verimli kılmaktadır. Öte yandan siklonların çalışmasında, partikülün, taşıyıcı gazın, siklon boyutlarının ve diğer faktörlerin etkileri siklon performansı belirlemede oldukça önemlidir. Siklon dizaynında, basınç düşmesi ve kesme çapı değerleri siklon performansını belirleyen parametrelerdir. Bu anlamda siklon geometrisi basınç düşümü ve kesim çapı değerlerindeki değişiklikler üzerinde önemli bir rol oynamaktadır. Yapılan bu çalışmada yüksek verimli standart siklon geometrik yapısı üzerinde çalışılmıştır ve bu yapı Solidworks programı ile modellenmiştir. Bilgisayar destekli Akış Analizi (CFD), siklon performansını belirmek için kullanıldı. Çalışma kapsamında akış analizleri yapılmış, analiz sonuçlarından istatistiksel öğrenme yöntemleri kullanılarak kesme çapları belirlenmeye çalışılmıştır.	Yüksek verimli siklon, Akış simülasyonu, Kesme çapı, Basınç kayıpları, Partikül madde
79	Yüksek Yoğunluklu Polietilen (HDPE)/Pinna Nobilis Polimer Karışımının Özelliklerinin İncelenmesi	Bu çalışmada yüksek yoğunluklu polietilen içerisine %10-20-30 ve 40 oranlarında istiridye veya midye gibi kabuklu bir deniz ürünü olan pinna nobilis ilave edilerek ekstürüzyonda karışımları yapılmış ve bir polimer kompoziti elde edilmiştir. Elde edilen polimer kompozitlerinden enjeksiyon makinesinde standartlara uygun olarak çeşitli test numuneleri basılmıştır. UL 94, oksijen indeksi ve kızgın tel deneyleri yapılarak polimer kompozitinin yanma davranışları belirlenmiştir. Ayrıca elastiklik modülü, akma mukavemeti, kopma mukavemeti, % uzama değeri, Izod darbe mukavemet değeri, sertlik ve yoğunluk değerlerinin pinna nobilis oranının artmasıyla nasıl değiştiği rapor edilmiştir. Bunlara ek olarak taramalı elektron mikroskobisi ile kırık yüzey fotoğrafları çekilerek polietilen ile pinna nobilis partiküllerinin yapışması ve dağılımları belirlenmiştir.	Polietilen, Pinna Nobilis, UL 94, Limit Oksijen İndisi, Mekanik Özellikler
75	Yükseköğretim Kurumlarında İş Sağlığı ve Güvenliğine Yaklaşım, İstanbul Örneği	Yükseköğretim kurumları lisansüstü, lisans ve ön lisans seviyesinde eğitim ve öğretimin gerçekleştirildiği kurumlar olup bünyesinde derslik, atölye, laboratuvar, sağlık, kültür ve spor faaliyetlerinin gerçekleştirildiği alanlar, mutfak, depo, büro gibi birçok kısımları içermektedir. Bu alanlarda kullanılan makine, teçhizat, aletin yanı sıra alanların fiziksel, kimyasal, psikolojik, ergonomik koşulları bulunmaktadır. Üniversite sınırları içerisinde bulunan tüm paydaşlar (Öğrenci, öğretim elemanı, idari personel, ziyaretçi, tedarikçi) tüm etkenlerden etkilenmektedir. İstanbul ili içerisinde faaliyette bulunan üniversitelerde eğitim ve öğretimde görev alan öğretim elemanlarına yönelik yapılan çalışma ile yükseköğretim kurumlarında iş sağlığı ve güvenliği eğitimlerinin verilme durumu, öğretim elemanlarının ramak kala olay ve iş kazasına maruz kalma durumu, ramak kala olay ve iş kazasının bildirilmesi ve yetkili birimlerce ramak kala olaya ve iş kazasına neden olan etkeni ortadan kaldırmaya yönelik çalışma yapma durumu belirlenmeye çalışılmıştır. Yükseköğretim kurumlarında iş sağlığı ve güvenliği konusunda çalışmaların etkin olarak yerine getirilmesi yükseköğretim kurumlarının tüm paydaşlar için sağlıklı ve güvenli hale getirilmesine olanak sağlayacaktır. Öğretim elemanlarının iş sağlığı ve güvenliği konusundaki risk algısının artması, iş sağlığı ve güvenliği çalışmalarına etkin olarak katılmasıyla sahip oldukları deneyimi direkt veya dolaylı olarak öğrencilere aktarmasıyla mezun olan öğrenciler iş yaşamlarında iş sağlığı ve güvenliğine dikkat edeceklerdir.	Risk iletişimi, risk algısı, iş sağlığı ve güvenliği, yükseköğretim kurumu
1011	YÜRÜYEN TAHKİMAT ÜNİTELERİNDE TAVAN TABAKASI İLE TAVAN SARMASI TEMASLARINDA YÜK ANALİZİ	Tahkimat oluşturma hızının kazı hızına ulaşmasıyla beraber ilk olarak 1950’li yıllarda geliştirilenyürüyen tahkimatlar günümüzde uzunayak madenciliğinin en önemli ekipmanı haline gelmiştir.Uzunayaklarda yürüyen tahkimat ünitesinin etkili bir şekilde tavanı desteklemesi için tavansarmasının tavan tabakaları ile tamamen temas halinde olması gerekmektedir. Ancak bazıdurumlarda düzensiz tavan yüklemeleri, taban taşının yumuşak olması ve göçük tarafından gelenek yüklerin etkisiyle tavan sarması tavan tabakası ile tamamen temas halinde olmamaktadır.Bu çalışmada, tavan sarması ve tavan tabakasının farklı temas durumlarında yürüyen tahkimatünitesinin taşıyıcı elemanlarında meydana gelen maksimum gerilmeler hesaplanmış ve yürüyentahkimat ünitesinin çalışma verimi değerlendirilmiştir. Çalışma kapsamında tasarlanan dört farklıtemas durumuna göre tahkimat ünitesinin en verimli çalışma durumunu tavan sarması ile tavantabakasının tamamen temas halinde olması durumunda sağladığı görülmüştür.	Uzunayak, Yürüyen tahkimat ünitesi, Yük analizi
555	Yüzey Modifikasyonu Yapılmış Isırgan Otu Lifi Takviyeli Polyester Kompozit Üretimi ve Mekanik Özellikleri	Bu çalışmada, bir tekstil lifi olarak bilinen ısırgan otu lifi takviyeli polyester kompozit malzeme üretilmiş ve malzemenin mekanik özellikleri araştırılmıştır. Isırgan otu elyafının yüzeyi %1, %3, %5 ve %10 dört farklı oranda NaOH alkali işlemle aşındırılmıştır. Elyafın matrise takviye oranı sabit tutulmuş olup, %30 oranındadır. Lifler boyu yönde taranmış ve şerit formunda kompozit içerisine yerleştirilmiştir. Kompozit malzemeler plakalar halinde RTM teknolojisi ile üretilmiştir. Takviye elemanının kompozitin Çekme dayanımı, 3 nokta eğilme dayanımı ve darbe dayanımına etkileri araştırılmıştır. Isırgan elyafına uygulama alkali işlemin (NaOH) çekme dayanımı düşürdüğü ancak eğme ve darbe dayanımını iyileştirdiği görülmüştür. Çalışma, ısırgan otunun elyaf formunda %30 oranında kompozit malzemede takviye elemanı olarak kullanılabileceğini ortaya koymuştur.	Kompozit, Isırgan otu lifi, Yüzey değişikliği, Mekanik özellikler, Polyester reçine
796	Zamana Bağlı Kavite Akışı Aeroakustiğinin Büyük Girdap Simülasyonu ile Sayısal Olarak İncelenmesi	Bir kavite boyunca akış, serbest kayma tabakası akışının oluşması ve buna bağlı olarak yüksek seviyelerde ses ve basınç kuvvetleri nedeniyle araştırmacılar için özel bir ilgi alanı oluşturmaktadır. Bu çalışmada, düşük Mach sayısındaki (Ma = 0.034) açık bir kavite boyunca türbülanslı akış Büyük Girdap Simülasyonları (LES) ile modellenmiştir. Açık kavite içindeki çeşitli konumlardaki hız profilleri, mevcut deneysel verilerle karşılaştırılmıştır. LES sonuçlarının deneysel verilerle uyuştuğu ve akış alanındaki zamana bağlı basınç çalkantılarını tatmin edici şekilde tespit edebildiği bulunmuştur. Akış alanındaki bu basınç verileri akustik analojide değerlendirilmiştir. Kavitenin ürettiği gürültü, Rossiter modlarıyla karşılaştırılmış ve makul seviyede bulunmuştur. Ses basıncı seviyeleri (SPL) üzerinde bir etki yaratmak için, kesme katmanına üç farklı noktada dörtgen kesitli küçük bir engel daldırılmıştır. Bu, herhangi bir engel olmadığı duruma kıyasla SPL doruklarının azalmasına neden olmaktadır. Bu nedenle, kavite kaynaklı gürültüye özgü frekanslar, bu pasif akış kontrol yönteminin bir sonucu olarak yüksek frekanslı geniş bant gürültüsüne yeniden dağıtılır.	Düşük Mach sayısı akışı, Pasif akış kontrolü, Akustik analoji, Rossiter mekanizması
631	Zamana bağlı potansiyeli olan dikdörtgen bir zarın zorlanmış çapraz titreşimi için bir ters problem	Bu çalışmasa, dikdörtgen bir zarın zorlanmış enine titreşimi için hareket denkleminde ortaya çıkan iki boyutlu bir dalga denklemi için başlangıç-sınır değer problemi ele alınmıştır. Verilmiş bir ek koşul ile zamana bağlı katsayı belirlenmiştir ve yeteri kadar küçük zaman değerleri için varlık ve teklik teoremi ispatlanmıştır. Ayrıca, koşullu kararlılığın karakterizasyonu verilmiş ve ters problemin sayısal çözümü sonlu farklar yöntemi kullanılarak incelenmiştir.	Ters problem, Fourier yöntemi, İki boyutlu dalga denklemi, Sonlu farklar yöntemi
942	Zamanda Sürekli ve Süreksiz Yeraltısuyu Kot, Sıcaklık ve Özgül Elektriksel İletkenlik Verileri Işığında Demre Kıyı Akiferinde (Antalya) Yeraltısuyu Akım Dinamiği	"Demre Ovasında temel geçim kaynağı sera tarımı olup, sulama suyu gereksinimi yeraltısuyundan sağlanmaktadır. Demre kıyı akiferinde yeraltısuyu seviyesi zaman içinde yeraltısuyu kullanımından etkilenmektedir. Ovada uzun dönemde su ve gıda güvenliği alüvyon akiferin sürdürülebilir kullanımına bağlıdır. Bu çalışma kapsamında; Demre ovasında bulunan 24 kuyuda Ocak 2014 – Mayıs 2015 arasında 6 dönem yeraltısuyu seviye belirleme çalışması yapılmıştır. Ayrıca 4 kuyuda farklı dönemlerde otomatik veri toplar cihazlar ile özgül elektriksel iletkenlik, sıcaklık ve seviye ölçümleri alınmıştır. Veri toplar cihazlardan elde edilen bilgiler günlük yağış verisi ile ilişkilendirildiğinde bütün kuyularda yağıştan sonra seviyenin yükseldiği belirlenmiştir. Yağış sonrası su seviyesinde oluşan yükselmelerin uzun süreli devam etmesi beslenimin önce alüvyon akifer üzerine düşen yağıştan daha sonra da kireçtaşından yanal beslenimle devam ettiğini göstermiştir. Demre kıyı akiferinde yeraltısuyunun özgül elektriksel iletkenliğinin zaman içinde değişimi incelendiğinde bazı kuyularda yıl içinde iletkenlikte önemli bir değişim olmazken, bazılarında yağışın doğrudan ya da kısa bir süzülmeyle yeraltına ulaşmasıyla yeraltısuyu iyon konsantrasyonunda seyrelme olduğu belirlenmiştir. Bu çalışmada yağış ve yanal beslenimle beslenen Demre kıyı akiferinde yeraltısuyu kotunun uzun dönemde kararlı bir seyir izlediği belirlenmiş olup bu durum akifer depolamasının değişmediğini göstermektedir."	yeraltısuyu seviyesi, veri toplar, Demre kıyı akiferi
554	Zamanla Sinüzoidal Olarak Değişen Manyetik Alan Şiddetinin Ters Basamak Geometrisinde Akış Ayrılması ve Isı Transferine Etkisi	Akış ayrılması, aerodinamik ve ısı transferi uygulamalarında performansı büyük ölçüde etkileyen, tasarım sırasında göz ardı edilemeyecek fiziksel bir olgudur. Ters basamak geometrisi, akış ayrılmasını incelemek veya ayrılmış akışı manipüle etmeyi hedefleyen kontrol yöntemlerinin etkinliğini araştırmak amacıyla gerçekleştirilen çalışmalarda önemli bir yere sahip referans geometridir. Bu çalışmada bir aktif akış kontrol yöntemi olan manyetik alanın ters basamak geometrisinde akış ayrılması ve ısı transferine etkisi sayısal olarak incelenmiştir. Manyetik alanın şiddeti zamana göre sinüzoidal bir fonksiyona bağlı kalarak sürekli şekilde değiştirilmiştir. İnceleme laminer akış koşulları ile sınırlandırılmıştır. Çalışma sıvısı olarak su bazlı demir oksit (Fe3O4-su) nano akışkanı kullanılmış ve nano akışkan tek fazlı olarak modellenmiştir. Sayısal simülasyonlar sonucunda incelenen yöntemin ölü akış bölgesine ve bu bölgedeki akışın sebep olduğu konveksiyon ile ısı transferine etki etmede başarılı olduğu görülmüştür.	Akış kontrol yöntemleri, Akış ayrılması, Isı transferi, Manyetohidrodinamik, Ters basamak geometrisi
510	Zayıf Zeminlerde Açılan Büyük Çaplı Bir Tünelin Destek Sistemi Tasarımı (Çukurçayır-2 Tüneli, Trabzon)	Bu çalışmada, Trabzon Şehir Geçişi Kanuni Bulvarı projesi kapsamında planlanan ve toplam uzunluğu 292 m olan Çukurçayır-2 Tüneli destek sisteminin tasarımı amaçlanmıştır. Çukurçayır 2 tüneli 3 şeritli ve çift tüp olup, proje kapsamında sağ tüp Km:12+726 - 12+934 arasında, sol tüp ise Km:12+748 - 13+000 arasında yer almaktadır. Tünel güzergahı tamamen kil, siltli kumlu kil, kil/çakıl ve killi çakıllı kum birimleri içerisinde kalmaktadır. Tünel örtü kalınlığı en fazla 25 m olup, sığ tünel özelliğindedir. Ayrıca tünel güzergahı boyunca yüzeyde konutlar bulunmaktadır. Tünelin sıkışabilen ve şişen killer içinde açılması sebebi ile destek sistemi tasarımı açısından ciddi öneme sahiptir. Bu tür killi ve kumlu birimlerde en önemli stabilite sorunlarının ayna ve tavan stabilitesi olacağı bilinmektedir. Buna ek olarak tünelin uzun dönemde, zeminin sıkışabilme özelliklerine bağlı olarak destek sisteminin göstereceği davranış da ayrı bir öneme sahiptir. Bununla birlikte, tünelin zemin içinden geçmesi ve örtü yüksekliğin sığ olması sebebi ile uzun dönem stabilitesi de bu çalışma kapsamında değerlendirilmektedir. Sonuç olarak, tünelcilik açısından özel problemlere sahip olan Çukurçayır – 2 Tünelinin tasarımı sırasında karşılaşılan güçlükler ve bunlara ilişkin çözüm önerileri bu çalışma kapsamında sunulmaktadır.	Sığ örtü, Büyük açıklıklı tünel, NATM, Zayıf zemin
930	Zemin Taşıma Gücünün Rijit ve Esnek Üstyapıların Kalınlıklarına ve Maliyetlerine Etkisi	"Yol otoriteleri, minimum bakım gerektiren, trafik güvenliği yüksek, uzun ömürlü ve ekonomik yolları hede?emektedirler. Taşıma gücü zayıf zeminlerde ekonomik bir üstyapı inşası güç olmaktadır. Bu nedenle, esnek ve rijit üstyapıların projelendirilmesinde kullanılan zemin parametrelerinin seçiminde, ortam ve koşullara göre en uygun seçeneğin tercih edilmesi ekonomik açıdan önem arz etmektedir. Bu çalışmada, esnek ve rijit yol üstyapısının projelendirilmesinde kullanılan AASHTO (1986) (American Association of State Highway and Transportation Officials) metodundaki ‘Taban Zemini Esneklik Modülü MR (psi)’ ile ‘Yatak Katsayısı k (pci)’ parametreleri, esnek ve rijit üstyapılarda hem maliyet hem de tabaka kalınlıkları açısından araştırılmıştır. Bu amaçla, esnek üstyapılarda esnek üstyapı sayısını en çok etkileyen parametre taban zemini esneklik modülü (MR) iken rijit üstyapılarda yatak katsayısı (k) üstyapı beton kaplama kalınlığını en az etkileyen parametre olarak tespit edilmiştir. Esnek üstyapılarda taban zemini esneklik modülü MR’nin gerçek değerinden %50 küçük değerin alınmış olması durumunda çift şeritli bölünmüş (platform genişliği 20 m) 100 km uzunluğundaki esnek bir üstyapıda maliyetin yaklaşık 2.568.000 TL artış gösterdiği, rijit üstyapıda ise yatak katsayısı (k)’nın gerçek değerinden %50 küçük değerin alınmış olması durumunda çift şeritli bölünmüş (platform genişliği 20 m) 100 km uzunluğundaki rijit bir üstyapıda maliyetin yaklaşık 114.000 TL artış gösterdiği tespit edilmiştir. Sonuçta, karayolu üstyapılarının tasarımı; tasarım ömrü boyunca tahmin edilen trafik yükleri ve çevre koşulları için üstyapı tabaka kalınlıklarının hesabı ve malzeme özelliklerinin belirlenmesi esasına dayandığından, ‘MR’ değerinin gerçek değerinden küçük alınması durumunda yatırım giderlerinin gereksiz yere artırılmış ve bu durumun ekonomik zararlara yol açabileceği, ‘k’ değerinin ise üstyapı maliyetine önemli bir etkisinin olmadığı tespit edilmiştir."	Rijit üstyapı, esnek üstyapı, AASHTO metodu, esneklik modülü, yatak katsayısı
56	Zemin ve Deprem Parametrelerinden İvme Azalım İlişkisi	Bu çalışmada, mühendislik yapıları için önemli bir parametre olan ve depremde meydana gelen pik yatay yer ivme değeri tahmin edilmiştir. Yatay yer ivme değeri konusunda çalışan araştırmacıların çoğunluğu sadece deprem parametrelerini, çok azı ise zemin parametrelerinden bazılarını deneysel ilişkilerinde kullanmışlardır. Bilindiği üzere pik yatay yer ivme değeri yerin özelliklerine bağlı değişkenlik göstermektedir. Bu nedenle yapılan çalışmada hem zeminin dinamik parametrelerini hem de deprem parametrelerini kullanarak çok parametreli yeni bir ivme azalım ilişkisi elde edilmiştir. Bu ilişkide deprem parametreleri olarak depremin büyüklüğü, periyodu ve kaynak mesafesi ve zeminin dinamik parametreleri olarak da zeminin büyütmesi, hakim titreşim periyodu, 30m derinlik için P ve S dalga hızlarının ağırlıklı ortalamaları (Vp30 ve Vs30) kullanılmıştır. Bu kapsamda, dünyadaki farklı istasyonlardan elde edilen Mw=5.3-7.1 aralığındaki büyüklüklerde 152 adet deprem kaydının sonuçları ve istasyon yerinin dinamik parametrelerinden elde edilen verilerle veri seti oluşturulmuştur. Çalışma kapsamında geliştirilen deneysel azalım ilişkisi, literatürdeki diğer araştırmacıların deneysel ilişkileri ile karşılaştırılmış ve daha düşük RMSE hata elde edilmiştir.	Yatay yer ivmesi, Depremin büyüklüğü, Uzaklık, Zemin büyütmesi, Sismik P ve S dalga hızları
585	Zeminle temas eden yapı kabuğunun ısıl yalıtım kalınlığı için bir model önerisi	Bu çalışmada, zeminle temas eden yapı kabuğu için ekonomik yarar açısından en uygun ısıl yalıtım kalınlık seçeneğinin belirlenmesinde kullanılabilecek ve (1) zeminle temas eden yapı kabuğunun tüm geometrik özellikleri için hesap olanağı sunabilen esneklikte olacak, (2) zeminle temas eden yapı kabuğu için, sadece ürün standardizasyonu açısından kabul edilebilirliği olan ısıl yalıtım kalınlık seçenekleri içinden ekonomik yarar açısından en uygununun seçilebilmesine olanak tanıyacak, (3) pratik olarak kullanılabilmesini sağlayacak kadar kısa sürede, doğru ve güvenilir sonuç verecek bir optimizasyon modeli geliştirilmesi amaçlanmıştır. Bu amaçla, öncelikle geliştirilecek optimizasyon modelinde kullanılabilecek ne tür ısıl yalıtım kalınlık seçenekleri, optimizasyon prosedürleri ve hesaplama yöntemleri (toplam ısıtma maliyeti ile yapılardan zemin yolu ile gerçekleşen toplam ısı transferini hesaplamak için) bulunduğu araştırılmış, daha sonra, bunlardan amaçlanan özelliklere sahip olanları belirlenerek yeni bir optimizasyon modeli için bir araya getirilmiştir.Geliştirilen optimizasyon modeli, hem bodrum katlı hem de bodrum katı olmayan yapıların zeminle temas eden kabuğunun tüm geometrik özellikleri için hesap olanağı sunmaktadır. Optimizasyon modelinin kullanılması ile elde edilecek ısıl yalıtım kalınlıkları (0.01 m aralıklı 0.01-0.20 m arası kalınlıklar), piyasada bulunan veya üretimi standardizasyon açısından kabul edilebilir kalınlıklardır. Bu özellik, daha önce geliştirilen hiçbir optimizasyon modelinde bulunmamaktadır. Doğrulaması (validation) yapılmış hesaplama yöntemleri olan optimizasyon modelinden geliştirilen bilgisayar programı versiyonu sayesinde pratik olarak kullanılabilmesini sağlayacak kadar kısa sürede sonuç alınabilmektedir.	zemin, yapı kabuğu, ısıl yalıtım kalınlığı, optimizasyon modeli, ekonomik analiz
512	Zonguldak Şehrinin Kömüre Bağlı Tarihi ve Talihi Üzerine Bir İnceleme	Taşkömürü havzasının merkezi olan Zonguldak kenti, ülkemizde emeğin başkenti olarak bilinmektedir. Z onguldak, Osmanlı döneminde 1860’lardan itibaren demiryolu ağının gelişmesi ve donanma filosunun güçlenmesinde önemli rol oynayarak ülkede Sanayi Devrimi’nin lokomotifi olmuştur. Zonguldak kömürü, ayrıca Cumhuriyet döneminde Ereğli ve Karabük’te iki adet demir çelik fabrikasının kurulmasını sağlamış ve bunları ülke sanayiinin önemli bir parçası haline getirmiştir. Kuruluş serüveni 1800’lü yılların sonunda kömüre bağlı olarak başlayan Zonguldak kenti hep kömürle iç içe yaşamış, hala da kömürle birlikte yaşamaktadır. Ana kent ve ona bitişik olarak gelişen Kozlu, Kilimli, Çatalağzı ve Gelik yerleşimleri bir bütündür yaşam biçimi benzerdir. Ancak her bir kent parçası diğeriyle ve merkez Zonguldak ile sıkı bağlantılı olsa da, kömür ocakları, kömür işleme ve dağıtım yerleri, yönetim binaları, işçi ve memur lojmanları ile kendine özgü bir kimliğe sahip olmuştur. 1980’lere kadar Gelik, Karadon, Kilimli, Zonguldak, Kozlu’da ayrı ayrı olmak üzere Ereğli Kömürleri İşletmesine (EKİ) bağlı özel ilkokullar, işçi sinemaları (aynı zamanda tiyatro salonu), işçi barınma evleri (pavyonlar), bakımlı lojmanlar ve lojmanlar arası bahçeler (işçi ve memur siteleri), bir yandan inşa edilen gecekondular, ekonoma denilen satış kantinleri vb. mekan ve yapılarıyla Zonguldak ve Zonguldak halkı kendine özgü bir yaşam sürmekteydi. Bu yaşam biçimi özellikle son 20 yılda epeyce gerilese de, günümüzde kömür ocakları ve kömüre bağlı sanayi Zonguldak’ta gençlerin hala ekmek kapısı durumundadır. Buna karşılık Zonguldak halkı kömürün zararlarından da nasibini fazlasıyla almaktadır. Grizu patlamaları, göçükler, başka iş kazaları nedeniyle ölümler, yaralanmalar, sakat kalmalar, hava kirliliğinin olumsuz etkileri ile de birlikte yaşamak durumundadır. Yani Zonguldak’ta günlük hayat hep kömürle iç içedir.	kentleşme tarihi, Zonguldak, Kömür madenciliği tarihi, kent yaşamı, taş kömürü
1	TRANSFORMATÖRLERİN YAKLAŞIK ÖMÜR BEKLENTİLERİNİN ANALİZİ	Üç fazlı dağıtım transformatörleri elektrik dağıtım sistemlerinde, genel olarak nominal frekansta ve doğrusal yükte kullanılmak üzere tasarlanırlar. Doğrusal olmayan yüklerden dolayı elektrik güç sisteminde harmonikler meydana gelmektedir. Bir AC güç sistemindeki harmonik bileşen, sistemin temel frekansının tam sayı katına eşit bir frekansa sahip periyodik bir dalga formunun sinüzoidal bileşeni olarak tanımlanır. Bu harmonikler, nominal çalışma şartları için tasarlanan transformatörlerin farklı bir çalışma performansı sergilemesine neden olurlar. Transformatör ömrü kaybı tahmini, yalıtım malzemeleri ile elde edilen bozulma oranına dayanmaktadır. Bir transformatörün ömür kaybının yaklaşık %50'si doğrusal olmayan yük akımının ürettiği termal gerilmelerden kaynaklanır. Doğrusal olmayan yüklerin kullanımlarının artması ile birlikte ortaya çıkan harmonik yükler, transformatörün daha fazla ısınmasına ve düşük güç kalitesine yol açar. Harmonik bozulma sebebiyle gereksiz sargı kaybı ve sıcaklık artışı da meydana gelmektedir. Bu çalışmada, Sonlu Elemanlar Yöntemine (SEY) dayanan ANSYS@Maxwell programı ile gerçek değerler kullanılarak doğrusal olmayan yük altındaki dağıtım transformatörünün kayıplarının analizi ve değerlendirilmesi sunulmaktadır. Burada, birim başına, naminal güç ve akım değerlerinin, sırasıyla sinüzoidal uyarım altında transformatörün nominal yük kaybı ve transformatörün primer tarafının nominal akımı olarak seçildiğine dikkat edilmelidir. Yük kayıpları ayrıca gerçek yük ve harmoniğin etkileri dikkate alınarak hesaplanır. Toplam girdap akımı kaybı ve diğer kaçak kayıplar da girdap akımı kaybı için harmonik kayıp faktörü ve diğer kaçak kayıplar için harmonik faktör kullanılarak belirlenir. Ayn Ayrıca, harmoniklerin neden olduğu ek kayıplar ve transformatörün ömrü yaklaşık olarak belirlenmiştir. Bu çalışmada yük altında çalışan transformatörlerin harmonik bozulmaların neden olduğu kayıpların verimli ömürleri üzerindeki etkileri incelenmiş ve transformatörlerin faydalı çalışma ömürleri yaklaşık olarak belirlenmiştir. Simülasyondan elde edilen sonuçlar analiz edildiğinde, elektrikli cihazların ürettiği akım harmoniklerinin neden olduğu yükler ne kadar fazla olursa transformatör ömrünün o kadar düşük olacağını görülmüştür. Harmonik bozulmadaki artışın, transformatörün kayıplarını artıracağını ve ömrünü kısaltacağını göstermektedir. Kullanılan yöntem tasarlanan ve analiz edilen transformatörün sonuçlarını doğrulamıştır. Bu durum bu yöntemin tasarım ve analiz konusunda kullanılabileceğini göstermektedir.	Transformatör, harmonik yük, ömür kaybı, manyetik akım
2	Hekzakopter insansız hava aracı için eşdeğer bozucu etki tahmini kullanılarak bozucu etki önleyici denetleyici tasarımı	İnsansız Hava Araçları (İHA’lar) video kamera, fotoğraf makinesi, lazer tarama cihazı, vb. araçlar ile donatılmış ve görevlerini uzaktan kumandalı veya otonom olarak icra edebilmektedirler. Hızla gelişmekte olan bilgisayarın veri işleme kapasitesi, sensör ve yarı iletken teknolojileri küçük boyutlu döner kanatlı İHA’ların tasarlanmasına imkân sağlamaktadır. Küçük boyutlu döner kanatlı İHA sistemleri, mevcut otonom denetim yöntemlerinin henüz yeterli seviyeye gelememesinden dolayı, ani rüzgâr durumu gibi rastgele çevresel etkenler ve dışarıdan gelen değişik karakteristik özelliklere sahip bozucu etkilere karşı yeterli düzeyde dayanıklı değildirler. Bu çalışmada hekzakopter İHA sistemlerinin bozucu etkililere rağmen kararlılığını koruyup görevini etkin bir şekilde yerine getirmesi amacıyla bozucu etki önleyici denetleyici tasarlanmıştır. İHA sisteminin yönelim kararlılığı için lineer kuadratik regülatör yöntemi kullanılarak dayanıklı geri besleme kazancı hesaplanmıştır. Ayrıca gözlemci kazancı ve alçak geçiren filtreden oluşan bozucu etki eşdeğerini tahmin mekanizması da tasarlanmıştır. Bu yapı sistemdeki bilinmeyen bozucu etkilerin zamanında tahmin edilmesine olanak sağlamaktadır. Tasarlanan bozucu etki önleyici denetleyicisi kapalı çevrim İHA sisteminin gürbüz kararlılığını garanti eder. Benzetim sonuçları hekzakopter İHA için tasarlanan bozucu önleyici denetleyicinin etkinliğini göstermiştir.	Hekzakopter İHA, Bozucu etki önleyici denetleyici, Lineer kuadratik regülatör, Eşdeğer Bozucu etki tahmini
3	Asenkron motorların iyileştirilmiş anahtarlamalı-GKF tabanlı alan yönlendirmeli kontrolü	Bu çalışmada hız-algılayıcısız iyileştirilmiş alan yönlendirmeli kontrol (AYK) tabanlı asenkron motor (ASM) sürücüsü sunulmuştur. Hız-algılayıcısız AYK için gerekli olan rotor akıları ve rotor mekanik hızına ek olarak yük momenti, stator direnci ve rotor direnci giriş olarak ölçülen stator akım ve gerilimlerini kullanan hafıza gereksinimi ve tasarım aşaması iyileştirilmiş anahtarlamalı genişletilmiş Kalman filtresi (A-GKF) kullanılarak kestirilmiştir. Kestirilen yük momentinin ileri beslemeli kontrolü ile AYK’nın başarımı iyileştirilmiştir. Buna ek olarak parametre değişimlerinden kaynaklanan kestirim hataları stator ve rotor dirençlerinin kestirimi ile azaltılmıştır. Önerilen hız-algılayıcısız ASM sürücü zorlayıcı senaryolar ile benzetim ortamında test edilmiştir. Elde edilen sonuçlar, iyileştirilmiş AYK tabanlı ASM sürücüsünün yüksek başarıma sahip olduğunu göstermektedir.	Asenkron motor, Genişletilmiş Kalman fitresi, Alan yönlendirmeli kontrol, İleri beslemeli kontrol, Durum/parametre kestirimi
4	Asenkron motorlarda yapay nöral ağlar ile/olmadan dolaylı alan yönlendirmeli kontrol ve doğrudan tork kontrolünün karşılaştırması	Asenkron motorların akı, hız ve tork kontrolü performansı, motorun parametre sapmalarından ve doğrusal olmayan varyasyonlarından etkilenmektedir. Bu çalışmada, Doğrudan Moment Kontrolü (DMK) ve Dolaylı Alan Yönlendirmeli Kontrol (DAYK) yapıları incelenmiş ve her iki kontrol yapısındaki motor parametre sapmalarını yapay nöral ağlar (YNA) ile duyarsızlaştırılmaya çalışılmıştır. Literatürde Dolaylı Alan Yönlendirmeli Kontrol yapısında PI denetleyiciler kullanılmaktadır. Parametre duyarsızlaştırması için ANN önerilmesi ve bu iki yöntem için literatürde karşılaştırma ve değerlendirme yapılmamıştır. Karşılaştırmalar genellikle Doğrudan Alan Yönlendirmeli Kontrol üzerinedir. Bu çalışma, yapay nöral ağları olan/olmayan DAYK ve DMK’ nın parametre duyarsızlaştırması önererek ve çıkış performanslarına etkisini incelemektedir. Önerilen kontrol yapısı ile asenkron motor çıkışındaki akı, tork ve hızın istenen performansta verilen referans değeri yakaladığı ve hata değerlerinin azaldığı görülmektedir. YNA ile yapılan duyarsızlaştırma ile DAYK ’ın DMK’ e göre, özellikle aşma ve oturma zamanında %50 ’nin üzerinde daha iyi performans gösterdiği saptanmıştır. Önerilen algoritmalar Matlab/Simulink ile gerçeklenmiş ve her metot için aynı referans değerleri kullanılmıştır.	Asenkron Motor, Hız Kontrolü, Doğrudan moment kontrolü, Dolaylı alan yönlendirmeli kontrol, Tork kontrolü, Matlab/Simulink
5	0-500 µA sürekli DC kontrollü dental iyontoforez sistemi tasarımı ve performans incelemesi	Dentin hassasiyeti (DH) tedavisinde invaziv olmayan en etkili yöntemlerden biri dental iyontoforezdir. Dental iyontoforez, insan sağlığına zararsız mikroamper seviyesinde doğru akımın (DC), özel solüsyon ile birlikte DH olan bölgeye uygulanarak tübüllerin tıkanması prensibine dayalı bir tedavi yöntemidir. Bu çalışmada, DH’nin dişe zarar vermeden uzun süre etkili tedavi edilmesi amacıyla, vücut elektriksel direnci ve polarizasyona bağlı olarak sürekli DC kontrolünün yapıldığı mikrodenetleyici tabanlı dental iyontoforez sistemi (mikroDİS) tasarlanmış ve bir prototip geliştirilmiştir. mikroDİS’te iyontoforez akımı hastanın ağrı eşiğine bağlı olarak 0-500 A aralığında ve 10 A hassasiyetle, tedavi süresi ise 0-600 s arasında ayarlanabilmektedir. Deneysel çalışmalara göre; mikroDİS vücut direnç değişimine bağlı olarak gerilimi 0-35 V DC arasında ayarlayarak, 0-70 K aralığında 500 µA, 71-140 K aralığında 250 µA ve 141-280 K aralığında 125 µA sürekli sabit akımı ±1 A doğrulukta verebilmektedir. Sonuç olarak; vücut direnci ve polarizasyon etkisine karşı duyarlı mikroDİS’in, DH’nin tedavi edilmesine yönelik tıbbi uygulamalar ile bilimsel araştırmaların yapılmasına katkı sağlayacağı düşünülmektedir.	Dentin hassasiyeti, tedavi, dental iyontoforez sistemi, mikrodenetleyici
10	Yapay Sinir Ağlarına ve Gerilim Profili İyileştirme için Parçacık Sürüsü Optimizasyonuna Dayalı DSTATCOM	Son zamanlarda, arıza çalışmasını önlemek için dağıtım sisteminde yüksek güç kalitesi (PQ) gerektiren hassas doğrusal olmayan yükler içerebilen konut ve endüstriyel tesislerin artması nedeniyle elektrik gücüne olan talep artmıştır. Bir ana PQ sorunu, kabul edilebilir gerilim harmonik distorsiyonu ile gerilim profili iyileştirmesidir. Kabul edilebilir standart seviyelerde olacak şekilde düzenlenmelidir. Gerilim profilini iyileştirmek için, geliştirilmiş bir kontrol stratejisi ile dağıtım statik senkron kompansatör (DSTATCOM) kullanılır. Bu araştırmada, DSTATCOM kontrolü, parçacık sürüsü optimizasyonu (PSO) kullanılarak elde edilen optimum değerlere bağlı olan yapay sinir ağı (YSA) kullanılarak yapay zekaya (AI) dayalı olarak geliştirilmiştir. Simülasyonun sonuçları, dağıtım sistemindeki voltaj profilini iyileştirmek için DSTATCOM'un önerilen kontrol stratejisinin üstünlüğünü ve sağlamlığını kanıtladı. Sonuçların doğrulanması MATLAB / Simulink yazılım paketi ile yapılmıştır.	DSTATCOM, Yapay Sinir Ağları, PI denetleyici, Güç Kalitesi, Gerilim Profili
11	A Single-Stage Smart Driver with Automatic Dimming Capability for Multiple LED Strings Biased from a Single Point	In this study, a driver system for high-power light-emitting diodes (LEDs) is presented. The proposed driver system is based on flyback converter topology, and it uses single-stage power factor correction with microcontroller support. The driver has two main parts; a source for an LED array, and a control unit including sensors. Instead of using conventional constant voltage or constant current driver topologies, the proposed system adjusts the output voltage by considering the LED parameters, the number of serial and parallel LEDs on the load array, and the data from sensors. Via the current sensor, the output current is measured at specific periods and limited by the microcontroller according to the LED load. Moreover, the microcontroller can detect an open circuit condition on the LED array by following current changes. A temperature sensor and a light-dependent resistor (LDR) are used to increase the lifetime of LEDs.	LED, LED Driver, Smart Driver, LED Life, LED Array
12	OFDM-AIM İletim Tekniği için Karınca Kolonisi Optimizasyon Algoritması Tabanlı Alt-Blok Set Tasarımı	OFDM-IM (İndeks Modülasyonlu Dikgen Frekans Bölmeli Çoğullama), 5G (Beşinci Nesil) ve ötesi iletişim sistemleri için aday iletim tekniklerinden birisi olarak son yıllarda üzerinde birçok çalışma gerçekleştirilmiştir. OFDM-IM'nin spektral verimliliğinin artırılması amacıyla geliştirilen OFDM-AIM (Tüm İndeks Modülasyonlu OFDM) tekniğinde, boş alt-taşıyıcıların bulunduğu OFDM-IM'den farklı olarak tüm alt-taşıyıcılar aktif duruma getirilmiştir. Bu makalede, OFDM-AIM'in bit hata oranı (BHO) performansının iyileştirilmesi için Karınca Kolonisi Optimizasyonu (KKO) algoritması tabanlı bir alt-blok set tasarımı önerilmiştir (KKO-OFDM-AIM). OFDM-AIM tekniğinde veri bitleri, PSK/QAM takımyıldızı noktaları ile eşleştirilirken önerilen KKO-OFDM-AIM tekniğinde, çeşitlilik kazancının artırılması amacıyla PSK/QAM takımyıldızı uzayının tamamı olası eşleştirme noktaları olarak değerlendirilir. KKO-OFDM-AIM tekniğinde, en yüksek uygunluk değerine sahip eşleştirme noktaları KKO algoritması tarafından belirlenerek alt-blok seti oluşturulur. Simülasyon çalışmalarında KKO-OFDM-AIM tekniği, OFDM, OFDM-IM, OFDM-AIM ve GA-OFDM-AIM (Genetik algoritma tabanlı OFDM-AIM) teknikleri ile karşılaştırılmış ve en iyi BHO başarısına sahip olduğu görülmüştür.	5G, OFDM, OFDM-IM, OFDM-AIM, Karınca Kolonisi Optimizasyonu
14	Farklı Nüve Malzemelerinin Transformatörün Verimi Üzerindeki Etkilerinin Analizi	Transformatörler elektrik iletim ve dağıtım şebekesinin en önemli bileşenleri arasındadır. Transformatörlerin yüksek verimlilikle çalışması güç sistemlerinin de verimlilikle çalışması anlamına gelmektedir. Güç sistemlerindeki teknolojik ilerlemeler, transformatör tasarımcılarına da hem daha ekonomik hem de daha verimli transformatörler üretme yönünde sorumluluk yüklemektedir. Transformatör, çekirdek, sargılar, izolasyon ve diğer birçok ekipman gibi çok sayıda modülden oluşan karmaşık üç boyutlu bir yapıdır. Transformatörün nüvesinde kullanılan farklı manyetik malzeme türleri bulunmaktadır. Ancak amorf manyetik malzemeler ve bu malzemelerle tasarlanan transformatörler ilgi odağı olmaya başlamıştır. Bu çalışmada çekirdek tipi transformatörün Sonlu Eleman modeli, aynı boyutlara ve çalışma koşullarına sahip transformatörün kayıplarını bulmak için nüvesi farklı manyetik malzemelerle tasarlanan transformatörün SEY tabanlı ANSYS-Maxwell yazılımı kullanılarak analizi gerçekleştirilmiştir. Analizler, farklı nüve malzemeleri için manyetik akı yoğunluğu, akım yoğunluğu, nüve kayıpları, girdap akım kayıpları ve manyetik vektör potansiyeli gibi farklı elektromanyetik özelliklerin karşılaştırılması için yapılmıştır.	Transformatör, Manyetik alanı, Nüve malzemesi, SEY
17	FR4 ve FR2 Baskı Devre Kartlarının Mikroşerit Anten Uygulamasında Tasarımı ve Simülasyonu	Elektrik-elektronik aygıt teknolojilerinde kablosuz haberleşmenin hızlı gelişimi ile birlikte mikroşerit antenler önem kazanmıştır. Baskı devre kartı (PCB) teknolojisi de dünya çapında köklü bir endüstriye sahiptir. PCB teknolojisi, çeşitli elektrik-elektronik aygıtların üretimi için alternatif, düşük maliyetli bir yaklaşım sunar. FR4 ve FR2 tipi PCB kartlar elektronik endüstrisinde en çok tercih edilen iki PCB kart türüdür. Bu çalışmada, PCB kartlarda tespit edilen arıza veya diğer olumsuzlukları tanımlayabilmek ve bu olumsuzluklara çözüm üretebilmek için bir mikroşerit tasarımı ve analizi gerçekleştirilmiştir. Bu tasarım ve analizde FR4 ve FR2 PCB’ler kullanılarak PCB kartın mikroşerit anten üzerindeki 3 boyutlu kazanç ve empedans-frekans davranışları analiz edilerek sunulmuştur. FR4 ve FR2 PCB’lerin 2.4 GHz referans frekans bandında kullanılabilirlikleri MATLAB yazılımı kullanılarak gerçekleştirilen simülasyonların sonucu gösterilmiştir. Analiz sonuçları incelendiğinde, FR4 malzemenin S11 geri dönüş kaybının -14.9 dB olduğu ve bant genişliğinin 80 MHz olduğu görülmektedir. Bu bant genişliği değeri WiFi çalışma bandını karşılamaktadır.	Baskı devre kartı (PCB), Mikro şerit anten, Yama anten, Performan değerlendirmesi
18	Bir Rüzgâr Enerji Santralinin Güç Kapasitesine Bağlı Olarak Üretebileceği Elektrik Enerjisi Potansiyelinin Belirlenmesi – Artvin İli Örneği	Bu çalışmada, Weibull olasılık yoğunluk fonksiyonu ve simülasyon yaklaşımı kullanılarak Artvin ili Merkez ilçesinin rüzgâr enerjisi potansiyeli hesaplanmıştır. Weibull olasılık yoğunluk fonksiyonun şekil ve ölçek parametrelerinin hesaplanmasında ortalama ve standart sapma, moment, enerji örneği, grafik, maksimum olabilirlik ve modifiye edilmiş maksimum olabilirlik yöntemleri kullanılarak 24 metre, 59 metre ve 120 metre kule yüksekliğindeki rüzgâr hızlarının modellenmesi gerçekleştirilmiştir. Bu modellemelerin R2, RMSE, MSE ve X2 yöntemleri ile hata analizleri yapılarak en tutarlı matematiksel yöntemin belirlenmesi amaçlanmıştır. Ayrıca 100 kW, 1 MW ve 5 MW kurulu güce sahip rüzgâr enerji santrali için kapasite faktörleri hesaplanmış ve üretilebilecek elektrik enerjisi potansiyeli analiz edilmiştir. Çalışma neticesinde maksimum olabilirlik ve modifiye edilmiş maksimum olabilirlik yöntemlerinin hata oranı en az olan yöntemler olduğu saptanmıştır. Daha yüksek rakımlarda daha yüksek enerji üretim potansiyelinin sağlanacağı ve daha yüksek kurulu güce sahip rüzgâr enerji santralinin en iyi kapasite faktörünü ihtiva edeceği sonucuna ulaşılmıştır. Weibull olasılık yoğunluk fonksiyonu ve simülasyon yaklaşımı sonucunda Artvin ilinin yıllık elektrik enerjisi ihtiyacının 100 kW kurulu güce sahip bir sistem ile %0.036 ila %0.075 oranında, 1 MW güce sahip bir sistem ile %0.384 ila %0.773 oranında, 5 MW güce sahip bir sistem ile %1.983 ila %4.051 arasında karşılanabileceği tahmin edilmiştir.	Rüzgar Enerji Santrali, Weibull, Kapasite Faktörü, Elektrik Enerjisi, Enerji Verimliliği
19	İkili Tank Sisteminin Sıvı Seviye Kontrolü için Genetik Algoritma Tabanlı PI+İleri Besleme Kontrolcü	Günümüzde su arıtma sistemlerinde ve petrokimya endüstrisinde sıklıkla kullanılan ikili tank sıvı seviye sistemlerinin kontrolündeki en temel problemlerden biri iki tank arasındaki sıvı akış oranının belirlenmesidir. Bu çalışmada bu problemi gidermek amacıyla oransal-integral (PI) + ileri besleme (FF) kontrolcünün (PI+FF) parametreleri sezgisel optimizasyon yöntemlerinden genetik algoritma (GA) kullanılarak belirlenmiş ve ikili tank sistemine uygulanmıştır. Ayrıca GA tabanlı kontrolcünün performansını göstermek amacıyla Ziegler-Nichols (Z-N) yöntemi kullanılarak parametreleri elde edilen PI+FF kontrol yöntemi aynı sisteme uygulanmış ve her iki kontrolcünün gerçek zamanlı uygulama sonuçları karşılaştırılmıştır. Deneysel sonuçlar, parametreleri GA ile belirlen kontrolcünün Z-N yöntemi kullanılarak elde edilen kontrolcüye oranla istenilen referans değere daha küçük yerleşme zamanı ve daha az yüzde aşım ile ulaştığı ve ayrıca sistemde meydana gelen ani değişimlere daha hızlı tepki verdiği gözlemlenmiştir.	Sıvı seviye sistemleri, Ziegler-Nichols yöntemi, Genetik Algoritma, PI kontrolör
20	Kısmi Gölgelenme Etkilerini Modelleyebilen Bir PV Emülatör Tasarımı	Güneş ışınımından elektrik enerjisi üretmekte kullanılan güneş (photovoltaic-PV) panellerinin çıkış karakteristikleri ışınım, sıcaklık, gölgelenme ve panel yüzeyinin temizliği gibi pek çok parametreden etkilenmektedir. Bu parametrelerden ışınım, sıcaklık ve gölgelenme çevresel şartlara bağlıdır ve PV paneli içeren sistemlerin testi söz konusu olduğunda aynı çevresel şartların tekrar elde edilmesi mümkün olmamaktadır. PV paneli emülatörleri belirli bir zaman dilimini kapsayan ışınım, sıcaklık ve gölgelenme veri setlerini kullanarak o zaman dilimindeki çevresel şartların oluşturulmasını ve böylece PV paneli sistemindeki testlerin aynı çevresel koşullarda tekrar edilmesini sağlayabilir. Bu çalışmada kısmi gölgelenme etkilerini modelleyebilen bir PV paneli emülatörü tasarımı gerçekleştirilmiştir. Söz konusu PV emülatörü, her biri yirmi hücreden oluşan ve atlama diyotları ile köprülenmiş hücre gruplarını temsil eden üç düşüren DC/DC dönüştürücüye, 250 W çıkış gücüne ve 32−bit mikro-denetleyici kontrol kartına sahiptir. Tasarlanan PV emülatörü iki farklı ışınım ve modül sıcaklığı senaryosuyla test edilmiştir. Elde edilen deneysel sonuçlar, MATLAB/Simulink ortamında alınan simülasyon sonuçlarıyla karşılaştırılmıştır. Son olarak istatistiki analizlerle deneysel ve simülasyon sonuçlarının oldukça yüksek oranda örtüştükleri saptanmıştır. Performansı oldukça yüksek çıkan emülatör sayesinde herhangi bir saha, çatı ve cepheye kurulabilecek PV sistemlerinin tekno-ekonomik fizibilite analizi rahatlıkla yapılabilecektir.	PV emülatörü, PV paneli, Kısmi gölgelenme, ARM mikro-denetleyici, Yapay sinir ağları
26	LMS Varyantlarıyla Gürültü Arındırma	Devre ve sistemlerin işleyişlerini olumsuz yönde etkileyen önemli faktörlerden birisi de gürültülerdir. Orijinal işarete karışan bu istenmeyen işaretlerin arındırılması/azaltılması/temizlenmesi için farklı yöntem ve teknikler mevcuttur. Gerçekleştirilen çalışmada, en küçük karesel ortalama algoritmalarıyla gürültü arındırma işlemlerini gerçekleştiren bir uygulama/simülatör tasarlanmıştır. Güçlü görsel desteğe ve kullanıcı dostu etkileşimli arayüze sahip, eğitim amaçlı da kullanılabilen uygulama ile gürültülü işaretler üzerinde, farklı algoritmalarla tekli veya karşılaştırmaları gürültü arındırma işlemleri ve performans analizleri yapılabilmekte, algoritma parametrelerinin etkileri gözlemlenebilmekte ve ilgili algoritmalar hakkında bilgiler edinilebilmektedir.	Gürültü arındırma, LMS, adaptif filtre, simülatör
31	Kimyasal Buhar Biriktirme Tekniği ile Büyütülmüş Tek Katmanlı Yapıların Kaplama Oranı ve Yaprak Büyüklüğünün Hesaplanması	Geçiş metal dikalkojenitleri (GMK'lar) gibi iki boyutlu (2B) malzemeler, entegre devrelerde kullanılmak için büyük bir potansiyele sahiptir. Bununla birlikte, elektronik bileşen üretiminde kullanılabilen tekdüze ve geniş alanlı 2B malzemelerin büyütülmesi, özellikle tek katlı yapıların, entegre devrelere veya diğer aktif cihaz uygulamalarına dahil edilmesi için hala ana zorluklardan biridir. Bu çalışmanın amacı, tek tabakalı yapılarla kaplanmış yüzeyin tüm alttaş yüzeyine oranını ve büyütülen pulların maksimum alanını hesaplayan pratik ve güvenilir bir MATLAB hesaplama yöntemini göstermektir. Bu çalışmada, yüzey kaplama oranını hesaplamak için K-ortalamalı kümeleme yöntemi kullanılmıştır, çalışma sonucunda basit test görüntüleri (tek yıldız ve tek altıgen şekilleri) için %~96 doğruluk oranı elde edilmiştir. Bununla birlikte içinde birden fazla şekil içeren test görüntülerinde %~98 doğruluk oranı elde edilmiştir. Ayrıca üretilen pulların alanının %~99 doğruluk oranıyla hesaplanması ve maksimum alanda büyütülen pulun bulunması gösterilmiştir. Yüzeyin kaplama oranı ve pul boyutu bilgilerinin pratik bir şekilde hesaplanması, gelecekteki optoelektronik ve elektronik uygulamalar için yeni malzeme büyütülmesi sırasında deney parametrelerinin yüzey kaplamasına etkisinin kolayca tanımlanmasını sağlayacaktır.	İki boyutlu malzemeler, Görüntü işleme, Geçiş metal kalkojenitleri, Kümeleme algoritmaları
34	RSOR Algoritmasının Sızıntı Analizi	RSOR algoritması, uyarlamalı filtre parametrelerini güncellemek için RLS algoritmasına alternatif olarak önerilmiş olan tekrarlamalı bir algoritmadır. Diğer algoritmalarda olduğu gibi, unutma faktörü, filtre uzunluğu ve gevşetme parametresi RSOR algoritmasının performansını önemli ölçüde etkilemektedir. Bu çalışmada, bir uyarlamalı FIR filtre sistem tanıma modunda kullanılarak unutma faktörünün, filtre uzunluğunun ve gevşetme parametresinin RSOR algoritmasındaki sızıntı olayına etkisi incelenmiştir. Bu amaçla, öncelikle ölçme gürültüsünün uyarlamalı filtre çıkışına etkisi, yani sızıntı olayı, analitik olarak açıklanmış, sonra unutma faktörünün ve diğer filtre parametrelerinin bu sızıntı olayına etkisi incelenmiştir. Yapılan benzetim çalışmalarıyla elde edilen sonuçlar, benzer algoritmalar ile karşılaştırılmıştır.	Uyarlamalı Filtre, Sistem Tanıma, Sızıntı Olayı, Unutma Faktörü
52	LİNYİT YAKITLI TERMİK SANTRALDE ELEKTRİK ENERJİSİ ÜRETİMİNİN ÇOK ADIMLI İLERİ TAHMİNİ	Bu çalışmada gerçek zamanlı üretilen elektriksel güç zaman serilerinin kullanılmasıyla çok adımlı ileriye dönük tahmin çalışmaları anlatılmaktadır. Doğrusal Olmayan Otoregresif (NAR) ve Otoregresif Hareketli Ortalama (ARIMA) modelleri oluşturulmuş ve Afşin-Elbistan Termik B Santralinde üretilen generatör güç zaman serilerine uygulanmıştır. Veriler ham, 10 hareketli ortalama ve 20 hareketli ortalama olarak üç kategoriye ayrılırken, adım sayısı 6 adım ileri, 12 adım ileri ve 20 adım ileri olarak belirlenmiştir. NAR ve ARIMA modellerinin performans sonuçları 6 senaryo ile oluşturulmuş, ardından sonuçlar tablo ve grafikler ile karşılaştırılmıştır. Tüm çalışmalar sonucunda, hareketli ortalama ve ileri adım sayısı parametrelerinin model başarısını büyük ölçüde etkilediği görülmüştür.	ARIMA, NAR, Yapay Sinir Ağları, Zaman Serisi, Çok-Adımlı İleri Tahmin
53	SÜREKLİ MIKNATISLI SENKRON MOTORLAR İÇİN YENİ ÇOK SEVİYELİ EVİRİCİ TOPOLOJİSİ	Bu çalışmada, Sürekli Mıknatıslı Senkron Motorlarda (SMSM) kullanılabilecek çok seviyeli evirici topolojisi önerilmektedir. Önerilen yapı çok seviyeli gerilim şeklini yapısındaki seviye modülleri ve modüller içerisindeki anahtarlama elemanlarına ait tetikleme sinyalleri ile elde etmektedir. Çıkış gerilimi harmonikleri düşüktür. Bu yüzden bu yapının SMSM gibi giriş akımının saf sinüs olduğu motor uygulamalarında kullanılması oldukça uygundur. Bu üstünlüğü göstermek için önerilen eviricinin SMSM ile birlikte değişken moment ve değişken hız durumları için benzetim çalışması yapılmıştır. Benzetim sonuçlarına göre seviye sayısı arttıkça gerilim ve akım toplam harmonik bozunumu (THB) değerleri azalarak dalga şekilleri daha sinüsoidal hale gelmektedir. Önerilen eviricinin, SMSM sürücüsü olarak değişken yük ve değişken hız uygulamalarında kullanılması oldukça uygundur.	Çok seviyeli evirici, SMSM, THB, motor sürücüsü
54	UYARLAMALI BULANIK MANTIK DENETLEYİCİ TABANLI İNSANSIZ HAVA ARACI (İHA)’NIN ROTA TAKİBİ VE FAYDALI YÜK TAŞIMA PERFORMANSI	Otonom olarak hareket eden İnsansız Hava Araçlarında (İHA) yük taşıma sistemi sivil ve askeri alanlarda sıklıkla kullanılmaktadır. Coğrafi koşulların elverişsiz olduğu operasyon bölgelerinde belirlenen konumdan alınan faydalı yükün belirli bir rota takip edilerek hedeflenen konuma minimum hata ile bırakılması büyük önem arz etmektedir. Bu tür görevlerin başarıyla gerçekleştirilebilmesi için İHA’nın belirlenen rotayı minimum hata ile takip etmesi gerekmektedir. Bu çalışmada, yük alma bırakma sistemi kullanılarak belirlenen bölgedeki farklı renkli iki özdeş faydalı yükün dört pervaneli İHA tarafından sırasıyla alınarak belirlenen konuma bir rota üzerinden minimum hata ile bırakılabilmesi için bulanık PID denetleyicisi tasarlanmaktadır. Faydalı yük alma, taşıma ve bırakma görevi esnasında elde edilen sonuçlar PID denetleyici performansı ile kıyaslamalı olarak analiz edilmektedir.	İnsansız Hava Aracı, Yük Taşıma Sistemi, Rota Takibi, Bulanık PID, Faydalı Yük
55	Makine Öğrenmesi Algoritmaları Kullanarak Erken Dönemde Diyabet Hastalığı Riskinin Araştırılması	Diyabet insanoğlunun yaşam kalitesini önemli derecede etkileyen, dünyada ve Türkiye’de görülme sıklığı giderek artan önemli bir hastalıktır. Özellikle sinir sistemi, böbrek, kalp, gözler, uzuvlar ve kan damarlarının tahribatına yol açmakta ve önemli kayıplara sebebiyet verebilmektedir. Bu sebeple diyabetin önlenebilmesi veya vereceği tahribatın en aza indirilebilmesi için erken tanısı ve takibi büyük önem kazanmaktadır. Makine öğrenme algoritmaları ile elde edilen sınıflandırma teknikleri, hastalığın risk tahmin modeli için araştırmacılar tarafından önemli olarak kabul görmüştür. Çalışmada, diyabete yakalanma olasılığını tahmin etmek için, 520 denekten alınan bilgiler ile oluşturulmuş olan bir veri tabanı kullanılmıştır. Çalışmada, makine öğrenmesi metotları olarak Çok Katmanlı Algılayıcı Yapay Sinir Ağları (ÇKAYSA), Destek Vektör Makinaları (DVM), Karar Ağaçları (KA), Topluluk Öğrenme Algoritmaları (TÖA), Doğrusal Ayrımcı Analizi (DAA), k-NN Metotları kullanılmıştır. Bu metotlar arasında en yüksek doğruluğu k-NN algoritması sağlamış ve bu algoritma ile %99,81 doğruluk elde edilmiştir. En yüksek doğruluk değeri sağlayan algoritmanın çalışma kapsamında geliştirilmiş olan bir bilgisayar kullanıcı arayüzü içerisine dâhil edilmesiyle bir diyabet erken tanı kiti geliştirilmiştir.	Diyabet riski, Erken dönem, Destek Vektör Makinesi, Topluluk Öğrenme Algoritmaları, Karar ağaçları
56	Atık Su Arıtma Tesislerindeki Ekipmanlarda Bulunan Asenkron Motorlar ve Asenkron Motorlara Yol Verme Yöntemlerinin İncelenmesi: Gaziantep Örneği	Atıklar insan sağlını ciddi düzeyde tehdit etmektedir. Bu nedenle ilk zamanlardan bu günlere kadar insanlar hep atıklardan uzaklaşmak istemektedir. Günümüzde şehir merkezlerinde bulunan kanalizasyon şebekeleri ve atık su arıtma tesisleri ile bu işlem kolaylıkla yapılmaktadır. Atık su arıtma tesisleri içerisinde su giriş kapaklarından ızgaralara, geri devir pompalarından havalandırma havuzlarına oksijen basan blower cihazlarına kadar birçok ekipman içerisinde asenkron motor bulunmaktadır. Asenkron motorlar ilk kalkış anında normal akımının 5-7 katını çekmektedir ve bundan dolayı motor sargılarına zarar vermektedir. Bu durumun önüne geçebilmek adına bir takım yol verme metotlarının kullanılması gerekmektedir. Bu çalışmada atıksu arıtma tesisinde bulunan asenkron motorlar ve bu motorlara yol verme yöntemleri incelenmiş ve 39 adet ekipmanın doğrudan, 18 adet ekipmanın yıldız üçgen, 36 adet ekipmanın yumuşak yol verici ile ve 29 adet ekipmanın elektronik sürücü ile yol verildiği tespit edilmiştir.	Atık Su Arıtma, Elektrik Motorları, Asenkron Motor, Asenkron Motorlara Yol Verme, Enerji Verimliliği
57	Ödeme Terminallerinde PCI PTS Standartlarına Uygun Özgün Güvenlik Çözümü Gerçeklemesi	Ödeme terminalleri (EFT-POS) üzerinden finansal ve kişisel veriler geçtiği için dışarıdan müdahale ile bilgilerin ele geçirilememesi çok önemlidir. O yüzden yazılımsal ve donanımsal çözümlerle çeşitli önlemler alınmaktadır. Alınacak önlemlerle ödeme kartı endüstrisi (PCI) tarafından yayınlanan yönergelerde bulunan şartlar sağlanmaktadır. Teknoloji geliştikçe yeni saldırı methodları ortaya çıkmaktadır. Yönergeler belli aralıklarla güncellenerek yeni saldırılara karşı da koruma sağlanmaktadır. Bunlardan en önemlisi cihazın güvenlik sinyalleri ile kurcalama ataklarını algılamasıdır. Bu çalışmada EFT-POS cihazı için kurcalamalara karşı korumalı güvenli bölgenin oluşturulması anlatılmıştır. Güvenliği sağlamak için özgün bir tasarım kullanılmıştır. Maxim işlemcinin kullanıldığı EFT-POS terminali güvenliği için akıllı kart ve tuş takımı koruması kısımları üstünde yoğunlaşılmıştır.	Ödeme Terminali, PCI PTS, Harici sensör, Akıllı kart, Tuş takımı, Kurcalama atakları
58	S-Bant Adımlı Septum Kutuplaştırıcı Tasarımı ve Analizi	Dalga kılavuzlarının kullanılma fikri ve ilk tasarımları on dokuzuncu yüzyılın ikinci yarısına kadar uzanmaktadır. Ayrıca İkinci Dünya Savaşı’nda özellikle radar teknolojisinin temellerinin atılmasıyla dalga kılavuzları ve bu iletim hatları üzerinde tasarlanarak üretilen RF/Mikrodalga bileşenler kablosuz haberleşme teknolojilerinin vazgeçilmez yapılarından birisi olmuştur. Günümüzde de özellikle yüksek güç ihtiyacı olan RF/Mikrodalga sistemlerde sıklıkla görev almaktadırlar. Ayrıca dairesel kutuplanmalı açıklık antenler ve bu antenlerin besleme bileşenleri özellikle uydu haberleşmesinde önemli bir yer teşkil etmektedir. Mobil haberleşme sistemlerinde kutuplanma kaybının azaltılması, veri hızının artırılması için kutuplanma çeşitliğinin kullanılması vb. uygulamalarda bu yapılara ihtiyaç duyulmaktadır. Özellikle dalga kılavuzu ile beslenen antenlerin dairesel kutuplanmalı elektromanyetik dalga yayması ya da alması için kutuplaştırıcı yapıları kullanılmaktadır. Bu yapılar antenin çevresine yerleştirilen özellikte olabileceği gibi anten girişinde ve dalga kılavuzu içinde de olabilmektedir. Bunlardan birisi de septum kutuplaştırıcıdır. Septum yapısı dalga kılavuzunun içinde yer aldığı için dış etkilere daha az maruz kalmakta ayrıca az hacimli ve hafifliği dolayısıyla da kullanım ve uygulama kolaylığı sağlamaktadır. Bu çalışmada hem uzay kesimi hem de yer kesimi S-Bant uydu haberleşme sistemlerinde dairesel kutuplanmalı anten beslemelerinde kullanılmak üzere dört adımlı septum kutuplaştırıcının analiz ve tasarımı gerçekleştirilerek ticari bir elektromanyetik çözümleyicide benzetimleri yapılmıştır. Belirlenen yalıtım hedefleri doğrultusunda tasarım geri dönüş kaybı, port yalıtımı ve eksenel oran değerleri bakımından iyileştirilmiştir. Elde edilen sonuçlar da belirtilen geri dönüş kaybı, port yalıtımı, eksenel oran ve ışıma örüntüsü olarak sunulmuştur. Bu sonuçlara göre tasarımı gerçekleştirilen dört adımlı septum kutuplaştırıcı yapısı özellikle S-Bant uydu haberleşme sistemlerinde dairesel kutuplanma elde etmek için anten girişlerinde kullanılabilir.	Dairesel kutuplanma, septum kutuplaştırıcı, mikrodalga, anten, S-Bant
60	Otonom Sualtı Araçlarında Genel Tasarım İlkeleri	Avrupa Birliği’nde yasallaşmakta olan ve zorunlu hale getirilen sualtı yaşamı ve kirliliğinin düzenli olarak kontrol edilmesine yönelik çalışmalarda sualtı araçları kullanılmaktadır. Dünyanın farklı yerlerinde yaşanılan kimyasal sızıntıların okyanuslarda neden olduğu çevre felaketler, özellikle bölgemizde denizlerde artan petrol ve doğalgaz arama çalışmaları sondaj platformlarında kullanılan sualtı araçlarının önemini arttırmıştır. Sualtı araçları açık deniz balıkçılığı ve batık gemi incelemelerinde önemli bir role sahiptirler. Bu çalışmada sualtı araçlarında genel olarak kullanılan çevre birimler, algılayıcılar, işleticiler ve bunların aracın denetimi ve seyir planlaması üzerindeki etkileri, insansız sualtı araçlarında otonom hareketin aşamaları verilmiştir. Bu kapsamda, tasarım sırasında ölçüt olarak karşımıza çıkan genel hedef, görev ve amaçlar açıklanmıştır. Ardından bunları sağlamak için gerekli mekanik, elektronik ve yazılım geliştirmeye yönelik tasarımlarda dikkat edilmesi gereken temel kavramlara değinilmiştir. Örnek olarak, Kocaeli Üniversitesi Mühendislik Fakültesi Elektronik ve Haberleşme Bölümünde geliştirilen sualtı aracı (SA) Lucky Fin’in dinamiğine ait bazı parametrelerin nasıl belirleneceği ele alınmıştır. İnsansız sualtı araçları; robot kinematiği, hidrodinamik, modelleme, kontrol, görüntü işleme, elektronik kart tasarımı, sensör teknolojileri, gömülü sistemler, sürücü sistemleri, güç yönetimi, aydınlatma, sualtı haberleşmesi, imge işleme algoritmaları, seyir planlama gibi birçok konuyu bir arada kullanmayı ve disiplinler arası eşgüdümü gerektiren bir çalışma alanıdır. Makale, araç tasarımında karşılaşılan kavramlar ve tasarım ilkelerini genel hatlarıyla okuyucuya vermeyi amaçlamaktadır.	Sualtı aracı tasarımı, otonom araçlar, kontrol
61	Güneş Işınımı Tahmininde Ayrıştırma-Birleştirme Öğrenme Yaklaşımı	Güneş enerjisi sistemlerinden elde edilecek elektrik enerjisi miktarı büyük oranda güneş ışınım değerine bağlı olarak değişmektedir. Bir güneş enerji sisteminin tasarımı ve planlaması, ışınım değerinin bilinmesi ile mümkündür. Güneş ışınım şiddetinin gün içerisinde yüksek değişkenlik gösteren bir yapıya sahip olması nedeniyle tek bir tahmin modeli kullanılarak bu değişimlerin yakalanması oldukça güçtür. Bu bağlamda, son yıllarda araştırmacılar tarafından tekli modellerin sınırlamalarının üstesinden gelmek ve öngörme hassasiyetini artırmak için farklı hibrit modeller ve yaklaşımlar önerilmiştir. Bu çalışmada, güneş ışınım şiddeti verilerinin tahmininde hibrit bir yaklaşım olan Ayrıştırma-Birleştirme öğrenme yaklaşımı kullanılarak yöntemin uygulanabilirliği ve performansı araştırılmıştır. Ayrıca ileriye yönelik güneş ışınımı tahminlerinin zaman çözünürlüğünün arttırılması amaçlanmıştır. Bu kapsamda Afyon Kocatepe Üniversitesi, Güneş ve Rüzgâr Enerjisi Uygulama ve Araştırma Merkezi bünyesinde yer alan bir piranometre ile saatlik olarak ölçülmüş bir yıllık güneş ışınım verisi kullanılarak 15 günlük güneş ışınımı değeri saatlik olarak tahmin edilmiştir. Öğrenme yaklaşımında ayrıştırma işlemi için Ampirik Kip Ayrışımı (AKA), bireysel tahminler için ise En Küçük Kareler Destek Vektör Regresyon (EKK-DVR) yöntemleri kullanılmıştır. EKK-DVR modellerinin en uygun parametre değerleri grid arama algoritması ve 5 katlamalı çapraz doğrulama yöntemleri kullanılarak belirlenmiştir. Çalışmadan elde edilen sonuçlar Ayrıştırma-Birleştirme öğrenme yaklaşımının güneş ışınım verilerinin tahmininde başarılı olduğunu göstermiştir.	Güneş ışınımı tahmini, ayrıştırma-birleştirme öğrenme yaklaşımı, ampirik kip ayrışımı (AKA), en küçük kareler destek vektör makineleri (EKK-DVR)
63	Kent İçi Raylı Sistemlere Yeni Hat Entegrasyonunda İşletme Modellerinin Analizi	Günümüzde kent içi ulaşımda raylı sistem teknoloji ve imkanlarının sadece iyi bir alternatif olma görevini yitirdiği, aksine artan nüfus ve şehirleşme oranıyla beraber bu sistemlerin kentin verimli ve hızlı yolcu taşımacılığında optimum çözüm olduğu gerek yerel yönetimler gerekse kent popülasyonu tarafından bilinmektedir. Yolcu taşımacılığında hız, verimlilik, konfor gibi ana hedeflerle beraber sistemin güvenilirliği ve olası her koşulda işletme sürekliliğinin aksamaması büyük bir önem arz etmektedir. Uzun, karmaşık ve birbirleriyle entegre metro sistemlerinin her koşulda enerji altında olması ve süreklilik sağlaması esasen gereklidir. Bu çalışmada, İstanbul kent içi raylı sistem ulaşımında gelecekte yapılması öngörülen ve birden fazla metro hattı ile bütünleşecek örnek bir raylı sistem hattı ele alınmıştır. Modelleme ETAP yazılımı ile oluşturulup, mevcut ve yapımı tamamlanmak üzere olan diğer hatların gerçek verileri ışığında, entegrasyon sağlayacak şekilde, farklı işletme senaryoları oluşturularak planlanan hattın yük akış ve kısa devre analizleri gerçekleştirilmiştir. Elde edilen sonuçlar karşılaştırmalı olarak verilirken önerilen senaryoların analizi, işletmenin sürekliliği, sistemin olası performansları incelenmiş ve teknik açıdan doğru, maliyeti azaltacak öneriler bulgular ile sunulmuştur.	Raylı Sistemler, Yük Akış Analizi, Kısa Devre Analizi, Model, ETAP
72	1500 V DC Beslemeli Raylı Sistemlerde Dinamik Reaktif Güç Probleminin DKS ile Çözümü	Elektrik güç sistemlerinde kaynaktan üretilen gücün etkin bir şekilde yüke aktarılması ana hedeftir. Bunun için kaynaktan çekilen görünür gücün tamamının aktif güç olması gerekmektedir. AC şebeke tarafından sağlanan güç sinusoidal dalga şekline sahip yüksek güç faktörüne sahip bir yapıda olsa da yük tarafında reaktif güç unsurları bulunmaktadır. Bu durum şebeke tarafında ve sistemin genel performansına problem ortaya çıkaracağı için açığa çıkan bu reaktif gücün kompanze edilmesi gerekmektedir. Raylı sistemler elektrifikasyon sistemi bünyesinde birçok alt sistemi barındıran kompleks bir yapıya sahip olduğu için bu durumda dinamik bir reaktif güç problemi ortaya çıkmaktadır. İşletme özelliklerine göre sistemin davranışı ve aktif hale gelen yükler değiştiği için dinamik koşullara göre reaktif güç kompanze edilmektedir. Bu çalışmada 1500 V DC beslemeli raylı sistemlerde dinamik reaktif güç probleminin DKS (Dinamik Kompanzasyon Sistemi) ile çözümü yapılmıştır. DKS için üretilen algoritma verilerek benzetimi yapılan sistem analiz edilmiştir. Üretilen güç faktörü düzeltmesi model üzerinden anlatılırken tasarlanan bu cihazın sisteme bağlanmasından sonra elde edilen başarı önceki durumla karşılaştırmalı olarak verilmiştir.	DC, Dinamik, DKS, Güç, Reaktif
73	Konya İlinde Bir Fabrikanın Enerji Talebinin Karşılanması için Hibrit Enerji Üretim Sisteminin Analiz ve Tasarımı	Yenilenebilir enerji kaynaklarının dezavantajlarını yok etmek adına kullanılan hibrit enerji üretim sistemleri giderek yaygınlaşmaktadır. Çalışmamızda Konya ilindeki bir fabrikanın enerji ihtiyacını karşılamak için, şebekeye bağlı fotovoltaik (FV) güneş enerjisi sistemi, akü ve dizel jeneratörden oluşan hibrit bir sistem Çoklu Enerji Kaynakları İçin Hibrid Optimizasyonu (HOMER) yazılımı kullanılarak analiz edilmiş ve tasarlanmıştır. Analiz yapılırken, Konya’nın coğrafi pozisyonu, fabrikanın fiziksel ve ekonomik kısıtları gibi özellikler göz önünde bulundurulmuştur. Sistemin analiz ve tasarımı yapıldıktan sonra yıllar içerisinde gerçekleşmesi muhtemel FV panellerdeki verim düşümü, yükteki artış ve elektrik kesintileri gibi durumların sisteme olan etkisi incelenmiştir. Çalışmada sistemin ömrü 25 yıl olarak alınmış ve değerlendirme kriterleri olarak net bugünkü maliyet (NBM) ve enerji maliyeti gibi parametreler göz önünde bulundurulmuştur. Fabrikanın günlük ortalama 1000 kWh olan elektrik ihtiyacının karşılanabilmesi için 3500 kW gücünde güneş paneli, 2400 kW gücünde dizel jeneratör, 55 kWh kapasitede batarya ve 2885 kW gücünde konvertör önerilmiştir. Bu sistemin NBM değeri 7.81 M$ olup yatırım maliyeti 1.94 M$ seviyesindedir. FV panellerde gerçekleşen %0.81’lik yıllık verim kaybı düşünüldüğü takdirde NBM %7.94, enerji maliyeti %11.16 oranında artmış ve sistemdeki yenilenebilir enerji kaynakları (YEK) oranı %5.74 oranında azalmıştır. Elektrik enerjisi talebinin artış oranı yıllık %2 olarak düşünüldüğü zaman NBM %42.13, enerji maliyeti %24.29 artmış ve sistemdeki YEK oranı %14.34 oranında azalmıştır. Sanayide gerçekleşen elektrik kesintilerinin değerlendirildiği durumda NBM %2.56, enerji maliyeti %2.84 artmıştır. Bu durumda sistemdeki YEK oranı %0.61 azalmıştır. Sonuç olarak önerilen hibrit enerji üretim sistemi ile fabrikanın elektrik ihtiyacı kesinti olmadan güvenilir şekilde sağlanabilecektir.	Hibrit enerji üretim sistemi, HOMER yazılımı, Fotovoltaik güneş enerjisi, Batarya, Dizel Jeneratör, Şebeke
74	Uçağın trim parametresinin ANFIS kullanılarak tahmin edilmesi	Uçaklar, hızlı, güvenli ve konforlu olmalarından dolayı ulaşım sektöründe önemli bir yere sahiptir. Uçaklar, en çok kalkış ve iniş esnasında, uçuş konfor ve güvenliğini etkileyen hava olaylarına ve dış etmenlere maruz kalmaktadır. Bu etmenlerin meydana getirdiği sarsıntı ve salınımları önlemek, uçağın denge ve kararlılığını korumak için yatay stabilize ile trim verilir. Bu trim değerinin belirlenmesi, uçuş konforu için önemlidir. Bu çalışmada uçağın trim değerinin uyarlamalı ağ tabanlı bulanık çıkarım sistemi (Adaptive Network Based Fuzzy Inference System, ANFIS) ile tahmini üzerinde durulmuştur. Oluşturulan ANFIS modellerinde 4 farklı üyelik fonksiyonu kullanılarak, eğitim ve test işlemleri yapılmıştır. Bu eğitim ve test işlemlerinde, Airbus A319 uçağının kara kutusundan alınan gerçek uçuş verileri kullanılmıştır. Bu çalışmada ANFIS kullanılarak yapılan modellemelerin, gerçek trim değerinin tahmininde başarılı olduğu görülmüştür.	ANFIS, Hava Aracı, Trim, Denge ve kararlılık
75	Yüksek hızlı terahertz kablosuz haberleşme için iletim pencereleri ve link hesabı	Bu çalışmada, gelecek nesil terahertz kablosuz haberleşme sistemleri için uygun frekans bantları incelenmiş ve farklı atmosferik koşullar altında bu frekans bantları için link hesapları gerçekleştirilmiştir. Çalışmada atmosferik koşulların değişiminden haberleşme sisteminin nasıl etkilendiği hususu dikkate alınarak makul zayıflama değerlerinde iletişim yapılabilecek 7 iletim penceresi (frekans bandı) olduğu gözlenmiştir. Bu iletim pencereleri içerisinde özellikle iç mekan ve dış mekan haberleşmesi için hangilerinin daha uygun olduğu konusu irdelenmiş ve Friis iletim denklemi kullanılarak link hesaplamaları ve gerekli doğrulamalar yapılmıştır.	Atmosferik zayıflatma, link hesabı, Terahertz kablosuz haberleşme
76	Alternatif Rician sönümlenmesi için genelleştirilmiş Gauss gürültüsünün hata analizi	Bu çalışmada bir tek-giriş tek-çıkışlı sistemin alternatif Rician sönümlenmesi durumunda genelleştirilmiş Gauss gürültüsü ile birlikte hata olasılığı analizi sunulmaktadır. Yapılan analizlerde olasılık yoğunluk fonksiyonu temelli yaklaşım kullanılmıştır. Önerilen analitik ifadelere ek olarak, literatürdeki matematiksel çalışmalardaki gibi asimptotik analiz de sunulmuştur. Bu sayede ele alınan sistem modelinin orta ve yüksek ortalama işaret gürültü oranı şartlarındaki davranışları gösterilmiştir. Yapılan performans çalışmalarında farklı modülasyon türlerinin, gölgeleme parametre değerlerinin, Rician faktörü değerlerinin ve gürültü tiplerinin etkileri gözlemlenmiştir. Son olarak, yapılan analitik çalışmaların doğruluğu tam nümerik simülasyon sonuçları ile kıyaslanarak onaylanmıştır.	Alternatif Rician sönümlenmesi, genelleştirilmiş Gauss gürültüsü, hata olasılığı analizi
77	Yer altına gömülü üç boyutlu cisimlerin bozulmuş born iteratif yöntemi ile tespit edilmesi	Bu çalışmada, yer altında gömülü üç boyutlu (3B) cisimlerin geometrik ve elektriksel özelliklerinin yer üstünden yapılan ölçümlerle belirlenmesine yönelik bir elektromanyetik ters saçılma problemi ele alınmıştır. Problemin çözümü bozulmuş born iteratif yöntemi (Distorted Born Iterative Method - DBIM) kullanılarak yapılmıştır. Hava ve toprak ortamlarını birbirinden ayıran ara yüzey yukarıdan bir elektromanyetik dalga kaynağı ile aydınlatılmış ve yine yukarıdaki bir bölge boyunca elektrik alan ölçümleri yapılmıştır. Elektromanyetik dalga kaynağı olarak peş peşe farklı geliş açılarıyla gönderilen düzlem dalgalar kullanılırken ölçümler bir düzlem boyunca birden fazla noktada alınmıştır. İlgilenilen hacimsel bir bölgede bulunan cisimlerin geometrik ve elektriksel özellikleri, bu bölgenin kompleks dielektrik sabitinin belirlenmesi sonucu ortaya çıkartılmaktadır. Sunulan yöntemin, yer altındaki rastgele geometrili üç boyutlu nesnelerin tespitindeki başarısını göstermek için çeşitli sayısal sonuçlar sunulmuştur. Elde edilen sonuçlar, bozulmuş born iteratif yönteminin düşük ve orta düzeyde kontrasta sahip cisimlerin hem geometrik hem de dielektrik özelliklerinin belirlenmesinde oldukça başarılı olduğunu ortaya koymaktadır. Yüksek kontrastlı cisimlerin ise yeri ve geometrik özellikleri başarıyla bulunurken bağıl dielektrik sabiti ve iletkenlikleri gerçek değerlerinden daha düşük seviyelerde bulunmuştur.	Ters saçılma, Gömülü cisim, Bozulmuş born iteratif yöntemi
78	Anahtarlamalı relüktans makinalarının moment salınımı minimizasyonu için modüler bir yükseltici-alçaltıcı sürücü sistemi	Bu makalede modüler yapıda olan üç fazlı bir alçaltıcı yükseltici anahtarlamalı relüktans motoru sürücü (ARM) sistemi önerilmiştir. Bu topolojide üç fazlı ARM sürücü üç adet tek-fazlı modülün paralel bağlanmasıyla oluşturulmuş olup, her tek-fazlı sürücü bir çift yönlü çalışan alçaltıcı-yükseltici DA/DA dönüştürücü ve bunun sonrasına bağlanmış bir H-köprü eviriciden oluşmaktadır. DC/DC dönüştürücü faz geriliminin doğrultulmuş formunu oluşturmakta ve H-köprülü evirici de oluşturulan gerilimin yönünü değiştirerek çıkış geriliminin polaritesini kontrol etmektedir. Bu yapı faz gerilimlerinin birbirinden bağımsız olarak ayarlanmasına önayak olarak, hızlı enerjilenmeyi ve demagnetizasyonu mümkün kılmaktadır. Bunun sonucunda komütasyon performansı iyileştirilmiş ve moment salınımı azaltılmıştır. Gerilim dinamik olarak sürekli regüle edildiğinden büyük DC-bara kondansatörlerine olan ihtiyaç ortadan kalkmış ve böylece sürücü boyutu ve maliyeti azaltılmıştır. Önerilen sistemin üstünlüğünü doğrulamak ve bu sitemi geleneksel sistemle karşılaştırmak üzere MATLAB®/Simulink® ortamında bir dizi benzetim çalışması yapılmıştır. Önerilen sistem ile sadece moment salınımı azaltılmamış daha yüksek bir amper başına moment oranı da elde edilmiştir.	Hızlı Enerjilenme ve Demagnetizasyon, Modüler Motor Sürücü, Anahtarlamalı Relüktans Motoru (ARM)
79	İçme sularındaki kloroformun kuvars kristal mikroterazi sensör ile kolay tespiti	Bu çalışmada, şebeke suyunda fazla bulunması halinde insan sağlığına zararlı olan kloroformun Kuvars Kristal Mikroterazi (QCM) sensör ile kolay tespiti için iki farklı yüzey modifikasyonu yöntemi denenmiştir. İlk kaplama yönteminde, 3-Merkaptopropiltrimetoksisilan’ın (MPS) etil alkol içerisinde sırasıyla asidik ve bazik solüsyonları uygulanmıştır. İkinci kaplama yönteminde ise; ilk aşamada asidik MPS uygulanmış ve daha sonra 2-Merkaptoetanol (ME) kullanılarak yüzey modifikasyonu tamamlanmıştır. Kaplama-1’de, asidik MPS, bazik MPS ve 10 ng/mL kloroform için sırasıyla -180(±30) Hz, -200(±40) Hz ve +40(±10) Hz ortalama frekans kaymaları kaydedilmiştir. Kaplama-2’de, kloroform molekülleri tiyol grupları ile kovalent bağlar oluşturmuş ve asidik MPS, ME ve 10 ng/mL kloroform için elde edilen ortalama frekans kaymaları sırasıyla -180(±30) Hz, -80(±15) Hz ve -70(±8) Hz olmuştur. Ampirik sonuçlara göre, kaplama-2 yöntemi, kaplama-1 yönteminden daha iyi bir yüzey modifikasyonu sunmuştur. MPS + ME ile modifiye edilmiş QCM sensör kullanarak, 0.1, 1, 10 ve 100 ng/mL kloroform konsantrasyonlarında, sırasıyla -2.5(±1), -12(±4), -70(±8) ve -356(±87) Hz rezonans frekansı kaymaları elde edilmiştir.	Kloroform, Kuvars Kristal Mikroterazi, Yüzey Modifikasyonu, İçme Suyu, Biyosensör
81	ELEKTRONİK EKİPMAN KORUYUCU KUTUSUNUN EKRANLAMA ETKİNLİĞİ ANALİZİ	Emisyonları kısıtlayıcı yeni regülasyonlar neticesinde elektrikli araçlara olan talep gittikçe artmaktadır. Elektromanyetik uyumluluk (Electromagnetic Compatibility-EMC), yüksek gerilimli batarya ünitesi ve elektrikli sürüş sistemi bileşenlerinin konvansiyonel araç mimarisine dahil edilmesinden dolayı tasarım aşamasında değerlendirilmesi gereken en önemli konulardan biri haline gelmiştir. Bu çalışmada, elektrikli araçlarda sıklıkla karşılaşılan EMC problemlerinden biri olan elektronik ekipman koruyucu kutularındaki ekranlama problemi analiz edilmiştir. Açıklık ve kutu boyutları ile ekranlama etkinliğinin değişimi incelenmiştir. Farklı açıklık geometrilerinin, ekranlama etkinliği üzerindeki etkisi 0-2 GHz aralığında nümerik olarak elde edilmiştir.	Otomotiv, Elektrikli araçlar, EMC, Ekranlama Etkinliği
83	Gün Öncesi Piyasasında Yer Alan Sanal Güç Santrali için Teklif ve İşletme Planlaması	Bu çalışmada, enerji piyasasında yer alan bir Sanal Güç Santralinin (SGS) maksimum kâr elde etmesi amacıyla optimum teklif ve işletme planlamasının belirlenmesi amaçlanmıştır. Bunun için, Dağıtık Üretim Sistemlerine (DÜS) sahip IEEE 6-baralı test sistemi üzerinde Rüzgâr Enerji Santrali (RES), Fotovoltaik Enerji Santrali (FVES) ve Enerji Depolama Sistemi (ESS) içeren bir SGS oluşturulmuştur. Gün Öncesi Piyasasına (GÖP) katılan bu SGS’nin piyasada vereceği tekliflerin ve bileşenlerinin işletim planlaması bir gün için saatlik olarak yapılmıştır. Böylece SGS’nin maksimum kâr elde etmesi amaçlanmıştır. Önerilen problem Karışık Tamsayı Doğrusal Programlama (KTDP) olarak GAMS yazılımında modellenmiş ve CPLEX çözücüsü ile çözülerek optimum sonuç elde edilmeye çalışılmıştır. Elde edilen sonuçlar modelin uygulanabilir olduğunu ve metotun geçerli olduğunu göstermektedir.	Sanal güç santrali, gün öncesi piyasası, optimizasyon, yenilenebilir enerji sistemleri, dağıtık üretim sistemleri, enerji depolama sistemi
84	Multi Depth V-Net model ile 3 boyutlu böbrek ve tümör segmentasyonu	Böbrek kanseri günümüzde hızla yayılan önemli bir kanser türüdür. Son yıllarda, böbrek kanseri için birçok tedavi yöntemi geliştirilmekle birlikte mevcut çalışmalar halen devam etmektedir. Bu çalışmalar, böbrek kanseri hastalarının hayatlarına yeni bir umut sunan tedavi bilgilerini mümkün kılmaktadır. Çalışmalar incelendiğinde tıbbi segmentasyonda önemli bir alternatif gibi gözükmektedir. Hastalık sinsi ilerleyebilmekle beraber bazen son evreye kadar hastalarda ciddi bir şikâyet bile olmayabilir. Bu yüzden segmentasyon erken tanı ve teşhis için önem arz etmektedir. Bu çalışmada da hekimlere yardımcı olabilmek amacıyla düşünülerek hazırlanmıştır. Burada Multi Depth V-Net modeli üzerinde iyileştirmeler yapılarak başarılı sonuçlar elde edilmiştir. Multi Depth V-Net model ve V-Net model böbrek segmentasyonu için sırasıyla 0,949 ve 0,944 zar katsayısı, tümör segmentasyonu için de 0,841 ve 0,830 zar katsayısına ulaşmıştır. Elde edilen veriler doğrultusunda böbrek ve tümör segmentasyonu için V-Net modellerin uygulanabilir ve doğru sonuçlar verebildiğini söyleyebiliriz.	derin öğrenme, böbrek kanseri, böbrek tümörü, v-net model
88	Farklı Teknikler ile Enterkonnekte Güç Sistemlerinin Yük Frekans Kontrolü için Performans Analizi	Enterkonnekte güç sisteminde frekans, sistem kararlılığını belirleyen en önemli ölçütlerden biridir. Enterkonnekte sistemler birden fazla bölgeden oluştuğundan dolayı yük frekans kontrolü (LFC) oldukça önemli ve zordur. Bu nedenle , bu makalede iki ve dört bölgeden oluşan enterkonnekte güç sistemleri için yük frekans kontrol analizi gerçekleştirilmiştir. Girdap Arama Algoritması (GAA), Salp Sürü Algoritması (SSA) ve Sinüs ve Kosinüs Algoritması (SKA) bu enterkonnekte sistemlerin filtre katsayılı orantı-integral-türev kontrolör parametrelerinin belirlenmesinde kullanılmıştır. Elde edilen sonuçlar her bölge için % maksimum aşma (%OS), % minimum aşma (%US) ve oturma süresi (ST) değerleri için analiz edilmiştir. Bu yöntemler kullanılarak farklı sistem performansları seçilen yöntemlerle önemli ölçüde iyileştirilir.	LFC, PID-N kontrolör, SCA, SSA, VSA
90	Yapay Arı Kolonisi Algoritmasına Dayalı PID Denetleyicisini Kullanan Termal Üniteli Mikro Şebeke Güç Sisteminde Frekans Kontrolü	Birbirine bağlı güç sistemlerinde frekansta meydana gelen sapmalar güç sistemlerinde kararsızlığa neden olmaktadır. Frekansın sabit kalması ve salınım yapmaması için güç sisteminde üretilen ve tüketilen enerji arasında denge olmalıdır. Bu çalışmada, tek bölgeli güç sisteminde yük-frekans kontrolünün gerçekleştirilmesi için, güç sisteminin blok diyagramı oluşturulmuş ve PID kontrolör kullanılmıştır. PID kontrolörün parametrelerini belirlemek için yapay arı kolonisi (ABC) algoritmasından yararlanılmıştır. Parametre sonuçlarına göre güç sistemindeki yük değişimine bağlı olarak frekans değişimi gözlenmiştir.	Yük frekans kontrolü, PID Kontrolör, Mikro Şebeke
91	Kablosuz Sensör Ağlarında Konum Belirlemede Parçacık Sürü Optimizasyonu, Yarasa Algoritması, Diferansiyel Gelişim Algoritması ve Ateşböceği Algoritması Yöntemlerinin Karşılaştırılması	Kablosuz sensör ağlarında konumlandırma birçok alanda her geçen gün önemli bir konu haline gelmektedir. Askeri uygulamalar, acil yardım, coğrafi takip gibi uygulamalarda sensörlerin yerini hata payı en düşük ve hızlı bir şekilde bulmak çok önemlidir. Kablosuz sensör ağlarında (KSA), konum tespiti çok yönlü bir optimizasyon sorunu olarak belirtilmektedir. KSA’ların kompleksliğine göre optimizasyon metotlarının verimi değişkenlik göstermektedir. Bu çalışmada, Parçacık Sürü Optimizasyonu (PSO), Yarasa Algoritması (YA), Diferansiyel Gelişim Algoritması (DGA) ve Ateşböceği Algoritması (AA) yöntemleri KSA’larda konum belirleme sorununun çözülmesi hedefi ile kıyaslanmıştır. Önerilen yöntemler, doğada bulunan canlıların karakteristiğinden ilham alınarak keşfedilmiş optimizasyon yöntemleridir. Bu çalışmada sezgisel optimizasyon yöntemlerinden olan PSO, YA, DGA ve AA Matlab ortamında bir örnek düğüm dağılımına uygulanmış olup sonuçlar gözlemlenmiştir.	Parçacık sürü optimizasyonu, Yarasa algoritması, Diferansiyel gelişim algoritması, Ateşböceği algoritması, Kablosuz sensör ağlarında konum belirleme
92	Gerçeklik Türlerinin Karşılaştırılması	Teknolojideki hızlı gelişmeler, yaşamın her alanına yansımakta ve doğrudan etkilemektedir. Bu alanlardan birisi de gerçeklik teknolojisidir. Fiziksel dünyayı dijital dünya ile birleştiren bu teknolojiyle insanların "gerçeklik" algısında değişiklikler oluşturulabilmektedir. Gerçekleştirilen çalışmada son zamanlarda popüler hale gelen artırılmış, sanal ve karma gerçeklik teknolojilerinin temelleri, esasları, uygulamaları hakkında bilgiler sunularak ayrıntılı karşılaştırmalar yapılmıştır.	artırılmış gerçeklik, sanal gerçeklik, karma gerçeklik
97	Quadrotorün Dikey Hareketi için Tasarlanan Oransal-İntegral-Türevsel Kontrolörünün Katsayılarının Genetik Algoritma ile Optimizasyonu	İnsansız hava araçları (İHA) sivil ve askeri alanlarda oldukça geniş uygulama alanları bulmuşlardır. Düşük maliyetli fiziksel yapıları ve emsallerine göre daha az karmaşık kontrol yapıları, bu cihazları birçok araştırmacının hedefi yapmıştır. Bu çalışmada dört motorlu İHA’nın dikey yönde hareketini kontrol eden oransal-integral-türevsel (PID) kontrolörün katsayıları Genetik Algoritma (GA) ile optimize edilmiştir. GA, Matlab/Script dilinde kodlanmıştır. Quadratörün matematiksel modeli Matlab ortamında geliştirilmiştir. Simülasyon sonuçları GA’nın PID kontrolörün katsayılarını başarıyla optimize ettiğini göstermektedir.	quadratör, pid, genetik algoritma
102	Şebeke Seviyesinde Enerji Depolama Uygulamaları için Uygun Teknoloji Seçimi Metodolojisi Önerilmesi	Klasik şebeke yapısında enerji üretimi ve tüketimi eş zamanlı olduğu için üretim, tüketim dengesinin anlık olarak gözetilmesi gereklidir. Özellikle yenilenebilir enerji tesislerinin kesintili üretim profiline sahip olması ve belirli durumlarda üretim yapamaması gibi durumlar yüzünden yenilenebilir enerji kaynaklı üretimin günün genelinde kullanılması için enerji depolama sistemleri için çalışmaları hızlandırmıştır. Enerji depolama sistemleri şebeke genelinde öncelikle araştırma seviyesinde şebekede çeşitli ihtiyaçları gidermek için kullanılması planlanmaktadır. Gerçekleştirilen bu çalışma ile enerji depolama sistemlerinin şebeke seviyesinde uygulamaları açıklanmaya çalışılmış ve bu uygulamalara uygun enerji depolama teknolojisi seçimi için bir metodoloji ortaya konulmaya çalışılmıştır.	Enerji Depolama Sistemleri, Şebeke Seviyesinde Depolama Uygulamaları, Depolama Teknolojileri, Teknoloji Seçimi
113	Beyin Epilepsi Tespitini Kullanarak Doğruluk Geliştirme Makina Öğrenme Algoritmaları	Bilim ve mühendislik uygulamalarında veriler hayati bir rol oynamıştır; doğru veri analizi, bu uygulamaların ekonomik değerini artırır. Makine öğrenimi araçları büyük verileri sınıflandırmak için kullanılır ve veriler içindeki gizli kalıpların bulunmasını sağlar. Bu gelecek tahmini ile ilgili önemli avantajları sağlayabilir. Sonuçta elde edilen bilgiler pratik sistemleri sadece karlı olan şeyleri geliştirmek için de kullanılabilir. Başka bir şekilde bakıldığında, şirkete veya kuruluşa zarar verebilecek hoş olmayan olayların önlenmesine de yardımcı olur. Beyin epilepsi hastalığı tahmin sistemi dört farklı algoritma kullanılarak uygulanır: Naive Bayes algoritması, K-en yakın komşular algoritması, rastgele orman algoritması ve uzun kısa süreli bellek sinir ağı. Performans ölçümleri de dört aracın tahmin performansındaki farkı değerlendirmek için başlatılır. Tahmin doğruluğu, bu dört yöntem için sırasıyla 33,035, 95, 61,195 ve 96,79 olarak kaydedildi.	LSTM, FFNN, Rastgele Orman, KNN, Naive Bayes
126	BİLGİSAYAR ORTAMINDA GERÇEK IŞIK ŞİDDET VERİLERİ VE RADİOSİTY YÖNTEMİ KULLANILARAK GERÇEKÇİ GÖRÜNTÜLERİN OLUŞTURULMASI	Gerçekçi görüntü oluşturmada ışığın yayılmasını simüle etme ve modelleme teknikleri oldukça yaygın kullanılan tekniklerdir. Işığın bireysel bir yüzeyle etkileşiminin modellenmesi ortamdaki tüm yüzeyler arasında emisyon, iletim ve yansıma etkilerinin birleştirilmesiyle gerçekleşmektedir. Bu çalışmada gerçek ışık şiddet verileri kullanılarak; bilgisayar ortamında oluşturulan simülasyon alanında gerçekçi bir görüntü oluşturulmuştur. Simülasyon ortamında bir masa ve sandalyeden oluşan gerçekçi bir görüntünün oluşması amaçlanmıştır. Simülasyon ortamında kullanılacak armatürün gerçek ışık şiddet eğrilerini elde etmek için goniofotometre kullanılmıştır. Goiofotometre ile elde edilen gerçek ışık şiddet verileri radiosity metodunda kullanılarak gerçekçi resimler elde edilmiştir. Işık şiddet verilerinin bilgisayar ortamına aktarımında radiosity metodu kullanılmıştır. Radiosity yönteminin hangi seviyede durdurulacağına görüntü işleme teknikleri kullanılarak elde edilen histogram analizleri ile karar verilmiştir. Histogram değerinde ortalama parlaklık değerindeki değişim %1 ve altında bir değere ulaştığında yazılım iterasyonu durdurmuştur. Verilen örnek için yapılan testler sonucu yaklaşık 3000 iterasyondan sonra gerçek görüntünün oluşması sağlandığı; bu değerden sonra değişimin %1’in altına indiği görülmüştür.	Radiosity, Işık şiddeti, Gerçekci görüntüler, Görüntü işleme
127	OPTİMAL REAKTİF GÜÇ DAĞITIMI İÇİN KIR KURDU OPTİMİZASYON ALGORİTMASI	Optimal reaktif güç dağıtım problemi, sürekli ve ayrık kontrol değişkenlerini içeren doğrusal olmayan ve dışbükey olmayan bir optimizasyon problemidir. Bu çalışmada, kır kurdu optimizasyon algoritmasının optimal reaktif güç dağıtım problemine uygulaması sunulmuştur. Kır kurdu optimizasyon algoritması IEEE-30 ve IEEE-50 baralı sistemlerde test edilmiştir. Benzetim sonuçları, literatürde verilen SHADE-EC algoritmasının sonuçları ile karşılaştırılmıştır. Karşılaştırma sonuçları, optimal reaktif güç dağıtım problemini çözmek için kır kurdu optimizasyon algoritmasının üstünlüğünü ve doğruluğunu göstermiştir.	Güç Sistemleri, Optimal Reaktif Güç Dağıtımı, Optimizasyon, Kır Kurdu Optimizasyon Algoritması
129	IG ve DFIG’lerin Rüzgar Gücü Üretim Sistemleri İçin Karşılaştırılması	İndiksiyon ve iki beslemeli indiksiyon generatörleri rüzgar gücü sistemlerinde elektrik üretimi için yaygın olarak kullanılır. İndiksiyon generatörlerin ve iki beslemeli indiksiyon generatörlerin tanımları rüzgar enerji sistemleri için bu çalışmada verilmiştir. Farklı bağlantı tipleri ve koşulları iki farklı rüzgar jeneratörü için şebeke ve rüzgar türbinleri için bu çalışmada incelenmiştir. Bir rüzgar çiftliği modeli indiksiyon generatörü ve iki beslemeli indiksiyon generatörü için MATLAB/Simulink de modellenmiştir. İlk olarak simulasyon sonuçları normal çalışma koşulları için sunulmuş ve tartışılmıştır. İkinci olarak ise rüzgar çiftliği modeli hata durumları için simule edilmiştir. Farklı hata koşulları altındakı bu IG ve DFIG sonuçları statik kompanzatörün bir fonksiyonu olarak verilmiş ve tartışılmıştır. Bu sistemin üstünlük ve dezavantajları verilmiş ve değerlendirilmiştir.	Rüzgar Enerjisi, Üretim Sistemleri, İndiksiyon generatörü, iki beslemeli indiksiyon generatörü, STATCOM
130	TİTANYUM NİTRİT NANOÇUBUK TABANLI GRAFEN İLE AYARLANABİLİR ORTA-KIZILÖTESİ METAMALZEMELER	Plazmonik malzeme olarak titanyum nitrit kullanan, grafen ile ayarlanabilir, parçacık ve soğurucu tabanlı metamalzemeler sunulmuştur. Parçacık tabanlı nanoantenin tasarımı, parametre değişimi benzetimleri ile sunulmuştur. Ayrıca, rezonans modlarının kökeni, çok kutuplu modların, tasarlanan yapının tayfına katkılarının belirlenmesi ve yakın alan güçlendirme dağılım haritaları ile ortaya konmuştur. Buna ek olarak, tasarlanan metamalzemenin ayarlanabilirliği, yapının üzerine kaplanmış tek katman grafenin kimyasal potansiyelinin değiştirilmesi ile gösterilmiştir. Tasarlanan cihazın soğurucu metamalzeme olarak kullanılabilmesi amacıyla, yapıdan elektromanyetik geçirgenliği elimine etmek için bir ayna katmanı eklenmiştir. Soğurmanın mükemmel olması için, fonksiyonel yapıların kalınlıkları, parametre değişimi benzetimleri ile optimize edilmiştir. Son olarak, soğurucu yapının ayarlanabilirliği, nanoantenlerin üzerine tek katmanlı grafenin kaplanması ile sağlanmıştır ve parçacık ve soğurucu tabanlı metamalzemelerin ayarlanabilirlik performansları karşılaştırılmıştır. Grafen ile ayarlanabilir, metal kullanılmayan metamalzemelerin mühendisliği, düşük maliyetli tümleşik fotonik cihazların ve yüksek sıcaklıklara dayanıklı plazmonik cihazların geliştirilebilmesi için yeni bir strateji sağlamaktadır.	Plazmonik, Ayarlanabilir metamalzeme, Grafen, Nanoanten, Mükemmel soğurucu
131	PVC SU BORULARININ İÇİNDEKİ SU SEVİYESİNİN MİKRO ŞERİT DİPOL ANTENLER İLE TESPİT EDİLMESİ	Bu çalışmada PVC su borularındaki su seviyesini tespit edebilecek bir RF güç iletim düzeneği oluşturulmuştur. Tasarlanan iki mikro şerit dipol anten, bir RF güç alıcı – vericisi olarak kullanılmıştır. Antenler f_0=2,45 GHz ISM bandında çalışmak üzere tasarlanmıştır. PVC su borularının içerisindeki suyun seviyesini, su ile görsel bir temas olmadan ve boruya fiziksel bir müdahalede bulunmadan tespit etmenin çok az yolu vardır. Bu çalışmada saf suyun elektrik geçirgenliğinin, havanınkinden yaklaşık 80 kat daha fazla olmasından yararlanarak boru içindeki suyun doluluk oranına göre iletim katsayısı belirlenmiştir. Boru içerisindeki su miktarı arttığında iletim katsayısı değişimi tespit edilmiştir. Benzetim programından ve ölçümden elde edilen iletim katsayısı değerlerine göre, boru kesitindeki suyun miktarı belirlenmiştir. PVC Boru içerisindeki su miktarının %0, %20, %50, %80 ve %100 değerleri için iletim katsayısının yaklaşık -20 dB ile -60 dB arasında değiştiği gözlemlenmiştir. Tasarlanan düzenek, boru içindeki su miktarının doğrusal karakteristikte tespit edilebilmesine olanak sağlamaktadır.	Mikro-Şerit Dipol Anten, Su seviyesi Tespiti, PVC boru, Doluluk oranı
132	CİHAZDAN CİHAZA HABERLEŞMEDE GİRİŞİM GİDERİMİ YÖNTEMLERİNİN PERFORMANS KARŞILAŞTIRILMASI	Bu çalışmada, cihazdan cihaza (D2D) haberleşme çiftleri arasında, hücresel kullanıcılar arasında ve D2D çifti ile hücresel kullanıcılar arasında oluşan girişim problemlerini gidermeyi amaçlayan, iki farklı sistem modeli analiz edilmektedir. İlk incelenen sistem modeli, eşit güç kontrolü ve kısıtlamalar kullanılarak gerçeklenen parçacık sürü optimizasyonu (PSO) tabanlı kaynak tahsisi ve mod seçimidir. Bu yöntemle mevcut alt kanalların verimli ve optimal şekilde kullanılması, en yüksek seviyeli toplam kullanıcı hızının elde edilmesi sağlanmaktadır. İlave olarak, kullanıcı sayısı, yol kaybı üssü, yol kaybı değeri, iterasyon sayısı, alt kanal sayısı gibi toplam kullanıcı hızını etkileyen faktörler de değerlendirilmektedir. Analiz edilen diğer sistem modelinde, hücresel kullanıcıların D2D kullanıcı çiftine oluşturdukları girişim için bir eşik seviyesi belirlenmektedir. Eşik seviyesi değeri ile oluşturulan girişim sınırlı alan için üzerinde çalışılan ikinci sistem modeli ile girişim azaltma ve toplam kullanıcı hızını, kaynak tahsisi ve mod seçimi yöntemine göre yükseltme başarımı sağlanmaktadır. Her iki sistem modeli için, hücresel kullanıcı sayısı temel alınarak, toplam kullanıcı hızları karşılaştırılmaktadır. Karşılaştırma sonucunda girişim sınırlı alan sistem modelinin girişim gideriminde kaynak tahsisi ve mod seçimi modeline göre daha etkili olduğu görülmüştür. Girişim sınırlı alan sistem modelinde, girişim sınırlı alana hücresel kullanıcılardan bazıları dahil olmadığı için kapasite kaybına neden olmaktadır. Kaynak tahsisi ve mod seçiminde kapasite kaybı gerçekleşmemektedir.	Cihazdan Cihaza Haberleşme, Girişim Sınırlı Alan, Kaynak Tahsisi ve Mod Seçimi, Toplam Kullanıcı Hızı
133	FARKLI DURUMLAR İÇİN FOTOVOLTAİK PANELLERİN OPTİMUM EĞİM VE AZİMUT AÇILARININ BELİRLENMESİ VE KARŞILAŞTIRILMASI	Fotovoltaik (PV) güneş enerji sistemleri, yenilenebilir enerji sistemleri arasında güneşe en bağımlı kaynaktır ve güneş ışınımı olduğunda enerji üretmektedir. PV sistemlerin tasarım ve analizlerinde en önemli gereksinim maksimum ışınımın PV panel yüzeyine düştüğü eğim ve azimut açısıdır. Bu çalışmada farklı durumlar için PV panellerin optimum eğim ve azimut açılarının hesaplanması için matematiksel bir yaklaşım sunmaktadır. Bu çalışmadaki analizler ile optimum eğim ve azimut açılarının tespit edilmesinde; (1) eğimli yüzeydeki yıllık toplam ışınım (Wh/m2), (2) ışınım ve sıcaklığı temel alan yıllık enerji üretimi (Wh/m2), (3) ışınım, sıcaklı ve rüzgâr hızını temel alan yıllık enerji üretimi (Wh/m2), ve (4) şebekeye bağlı rüzgâr-PV-batarya-yük sisteminin yıllık toplam elektrik maliyetinin ($/yıl) güneş ışınımı, hava verileri ve elektrik piyasası verileri ile hesaplanması dikkate alınmıştır. Bu çalışmadaki farklı durumlar için sonuçlar değişkenlik göstermektedir. Ayrıca elde edilen sonuçlar geleneksel olarak güneye doğru olan yönlendirme durumu ile farklılık göstermektedir. Optimum eğim açısı ilk üç durum için 26° - 27° civarında iken son durum için 9° olarak elde edilmiştir. Optimum azimut açısı ise tüm durumlar için güneyden batıya doğru kaymıştır. Bu çalışmada elde edilen sonuçlar, PV sistem tasarımı veya analizi yapacak mühendisler için faydalı olacaktır.	optimizasyon, eğim açısı, azimut açısı, hibrit sistem
134	İvmelenme Sinyallerinin Frekans Domeni Özelliklerinden Yaşlılarda Düşmenin Erken Tespiti	Yaşlı nüfusun artmasıyla düşme gibi yaşlılarda görülen sağlık problemlerinin sağlık sistemi üzerindeki ekonomik yükü artırmaktadır. Hem yaşlıların sağlığını korumak hem de sağlık sistemi üzerindeki ekonomik yükü azaltmak için düşmenin önceden belirlenmesi oldukça önemlidir. Düşmenin önceden tespiti için yaşlının düzenli olarak birinci basamak sağlık kuruluşunda denge kontrolünden geçmesi önerilir. Bu yüzden birinci basamak sağlık kuruluşlarında kolayca uygulanabilir, basit bir sisteminin geliştirilmesi güncel bir ihtiyaçtır. Bu çalışmada bir sensör ve bir aktivite esnasında kısa süreli bir kayıt ile bu işlemi gerçekleştirebilecek bir sistem geliştirilmesi amaçlanmıştır. Bunun için bir dakikalık yürüyüş esnasında 71 yaşlının bel bölgesindeki ivmeölçerden kayıt edilen ivmelenme sinyalleri kullanılmıştır. İvmelenme sensöründen elde edilen sinyallerden önce yerçekimi bileşeni çıkarılmış, filtreleme ve normalizasyonu yapıldıktan sonra güç spektrum yoğunlukları bulunmuştur. Daha sonra her eksenden 29 olmak üzere toplam 87 özellik elde edilmiş ve özellik seçme işlemi uygulanmış ve destek vektör makineleri kullanılarak sınıflama işlemi yapılmıştır. Çalışmada iki farklı sınıflama modeli kullanılmış ve en yüksek sınıflama doğruluğu %72,6 (AUC=0,8) olarak elde edilmiştir. Hem bir aktivite esnasında bir sensörden kayıt edilen verilerin kullanılarak problemin çözülmeye çalışılması hem de daha önce bu problemin çözümünde kullanılmayan farklı güç spektrumu yoğunluğu özelliklerinin kullanılması çalışmamızı literatürden ayıran noktalardır.	İvmeölçer, Yaşlı, Düşme, Sınıflama
135	SNR Bağımlı Veri Üretimi kullanılarak Fiber Optik Dağıtılmış Akustik Algılama için Derin Öğrenmeye Dayalı Tehdit Sınıflandırması	Bu çalışmada, SNR bağımlı veri tabanı oluşturmak ve fiber optik dağıtılmış akustik algılama (DAS) sistemler için sismik olayları sınıflandırmak yöntemi önerilmiştir. DAS sinyallerini almak için optik zaman alanı reflektometrisi (OTDR) kullanılmıştır. Önerilen veri oluşturma yöntemi, gerçek kanal gürültü özelliklerine dayanan farklı SNR değerlerine sahip sinyaller üretir. Bu şekilde, sınırlı veri kümesinden, çekiç vuruşu, kazma ile kazma ve kürekle kazma gibi üç farklı sismik olaydan oluşan büyük veri kümesi elde edilmiştir. Sınıflandırma bölümünde, üç farklı sismik olayı tanımlamak için iki farklı Derin Öğrenme algoritması (Evrişimsel Sinir Ağları ve tam bağlantılı sinir ağları) kullanılır. Sonuçlar, üç farklı SNR aralığı için dikkate değer tanımlama doğruluğunun elde edildiğini göstermektedir	Dağıtık akustik algılama, Derin öğrenme sınıflandırması, Optik zaman-alanı yansıtma ölçüsü, Sismik olay sınıflandırması
138	Electric Drive Vehicle Model and Simulation with MATLAB	In this manuscript an electric drive vehicle (EDV) is modeled in the MATLAB/Simulink environment. First the resistive forces acting on EDV during the longitudinal motion are computed analytically. Then the required engine power to propel the vehicle during motion or the regenerated power to charge the batteries during braking is calculated by using powertrain and engine parameters. Finally battery charge/discharge currents, battery charge/discharge powers and battery state of charge (SOC) values are obtained. The proposed vehicle model is simulated with three different drive cycles such as: UDDS (Urban Dynamometer Driving Schedule), NEDC (The New European Driving Cycle) and NREL (National Renewable Energy Laboratory Class-3). Simulations are conducted considering SOC (state of charge) of battery, power demand and speed profile.	Drive Cycle, Electric vehicle, MATLAB/Simulink, Modelling
141	Genetik Algoritmalar Kullanılarak Transformatörde Kademe Ayarı ile Enerji Verimliliği İyileştirme	Bu çalışmada amaç, bir optimizasyon problemi olarak, dağıtım sisteminin aktif güç kayıplarını minimum yapmaktır. Bunun için, sistem değişkeni olarak kademe değiştiricili transformatörün kademe pozisyonu kullanılmıştır. Yöntem adımları olarak önce, IEEE 13 Baralı test sisteminde bulunan kademe değiştiricili transformatörün kademe ayarı, 24 saat için önceden öngörülen yük durumuna göre OpenDSS yazılımı ile güç akışı yapılarak elde edilmiştir. OpenDSS yazılımında kademe değeri transformatörün çıkış gerilimi istenilen seviyeye (genellikle fiderin tam ortasında 1 per-unit (pu) olacak şekilde) ayarlanmaktadır. Sonra esas amaç olan, dağıtım sistemindeki aktif güç kayıplarını minimum yapacak transformatör kademe değerleri MATLAB programında, sezgisel yöntemlerden olan genetik algoritmalar kullanılarak bulunmuştur. Kısıt olarak sistemdeki gerilim seviyesi 0.95 - 1.05 pu arasında tutulmuştur. Yapılan Simülasyon çalışmaları, genetik algoritmalarla elde edilen kademe değerleri ile kayıp minimizasyonun daha etkin daha iyi enerji verimliliği sağladığını göstermiştir.	Enerji verimliliği, Optimizasyon, Transformatör kademe ayarı, Genetik algoritmalar
142	Fotovoltaik Güneş Paneli Sistemlerinde Maksimum Güç Noktası İzleyicisinin Verime Etkisi	Güneş enerjisi sistemlerinde, enerji dönüşümündeki verimliliğin düşük olması nedeniyle, günümüzde verimi arttırmaya yönelik çalışmalar önem kazanmıştır. Güneş enerjisi sistemlerini maksimum verimde kullanmak için, Maksimum Güç Noktası İzleyicisi (MGNİ) sistemleri geliştirilmiştir. Bu çalışmada, sık kullanılan bir MGNİ algoritmasının verime etkisi incelenmiştir. Matlab/Simulink ortamında güneş pili modülü ve yükselten DA–DA dönüştürücü içeren, değişken ortam koşullarında maksimum güç noktasını tespit eden bir sistem tasarlanmıştır. Bu sistem, MGNİ birimi olmadan ve MGNİ birimi olması durumda çalıştırılarak elde edilen sonuçlar ve verime etkileri karşılaştırılmıştır. Sistem üç farklı durumda incelenmiştir. Elde edilen çıkarımlarda maksimum güç noktası izleyicisi varken birinci çalışma koşulunda verim %72.6’dan %92.95’e, ikinci çalışma durumunda verim %90.59’dan %96.43’e ve üçüncü çalışma durumunda verim %92.27’den %94.46’ya yükseldiği gözlemlenmiştir.	PV panel, Maksimum güç noktası izleyicisi, Verim, Değiştir ve gözlemle algoritması
143	Metamaterial based Flexible Coplanar Antenna Design and Simulation for Human Body Applications	This study presents a metamaterial based flexible coplanar antenna designed to operate close to the human model in the 2.45 GHz operation frequency band. Firstly, the reflection values and radiation pattern of the suggested antenna were analyzed. After obtaining good results, electromagnetic band gap (EBG) structure that is a kind of metamaterials was designed. Secondly, the EBG and the antenna was combined to form an integrated structure. At the same time, a human model was designed for the integrated structure. Conductive textile fabrics such as pure copper polyester taffeta fabric and felt were used for coplanar antenna and EBG design, respectively. Finally, the specific absorption rate (SAR) values of the coplanar wearable antenna and the integrated model were separately computed. As a result, the proposed EBG structure effectively reduced the SAR value of the integrated model. It was seen that the SAR value of integrated model was suitable with the standard threshold. The originality of the work lies in the use of wearable textile materials and making calculation by applying bend to the proposed structure. In addition, the sharp drop in SAR value from 31.8 to 0.0344 W/kg is remarkable when compared to many studies in the literature. The proposed integrated design has potentials to be applied to many research areas such as the military systems, health applications, and e-textile technologies.	Flexible antenna, metamaterial, human body, SAR
162	Rüzgar Türbinlerinde Kurulum ve Bakım Süreçleri: Bandırma Örneği	Rüzgar enerjisi en hızlı büyüyen yenilenebilir enerji teknolojilerinden biridir. Maliyetler düşmesi ve kapasite faktörünün artması ile birlikte dünya çapında kullanımı da artmaktadır. Ülkemizin bulunduğu konum ve iklim koşulları açısından sahip olduğu rüzgar enerjisi potansiyeli birçok ülkeye göre çok daha avantajlı durumdadır. Türkiye, dünyanın en hızlı büyüyen enerji pazarlarından biridir. Bu çalışmada, rüzgar türbinlerinin temel bileşenleri, kurulum ve servis süreçleri incelenmiştir. Rüzgar türbinlerinin nakliye süreci ile başlayan ve ekipman kurulumları ile devam eden süreci irdelenip, işletme ve bakım konusunda dikkat edilmesi gereken hususlar konusunda bilgi verilmiştir. Ayrıca Balıkesir ili Bandırma ilçesi rüzgar potansiyeli açısından incelenip kurulu rüzgar enerjisi santralleri hakkında detaylı bilgiler sunulmuştur.	Rüzgar Enerjisi, Rüzgar Türbin ekipmanları, Kurulum Aşamaları, Rüzgar Türbini Bakımı
171	EV ENERJİ YÖNETİMİ İÇİN EV CİHAZLARININ KONTROLÜ	Bu çalışmada kullanıcı konforunu korurken elektrik maliyetini düşürmeyi ve anlık yüksek güç talebini önlemeyi hedefleyen bir Ev Enerji Yönetim sistemi olarak, bir Ev Cihazları Kontrol sistemi önerilmiştir. Önerilen Ev Cihazları Kontrol sistemi akıllı cihazlar, şebeke, haberleşme ünitesi ve bir ana kontrolcüden oluşmakta; ve cihazlara belirli koşullar altında müdahale etme esasına dayanmaktadır. Cihazlar kullanıcı konforuna etkilerine göre kontrol edilebilir, yarı-kontrol edilebilir ve kontrol edilemez olarak üçe ayrılmaktadır. Ana kontrolcünün kontrol edilemeyen cihazlara müdahale etmesine izin verilmezken, yarı kontrol edilebilir ve kontrol edilebilir cihazlara izin verilen ölçüde müdahale etmesine izin verilmektedir. Cihazlara kullanıcı tarafından belirlenen öncelik sırası ve belirlenen şebeke limitleri dikkate alınarak gerçek zamanlı müdahale edilmektedir. Önerilen Ev Cihazları Kontrol sistemine uygun kontrol algoritması da geliştirilmiştir. Simulasyon sonuçları sistemin amaçlanan sonuçlara ulaşmadaki başarısını göstermektedir.	Ev enerji yönetimi, ev cihazları, elektrik maliyeti, yüksek talep, algoritma
172	GALYUM KATKILI ÇİNKO OKSİT NANOANTEN İLE MİKROLENS	Alternatif plazmonik temelli fraktal metalensler araştırılmıştır. Bu bağlamda, 1550 nm iletişim dalga boyu için, konformal Talbot etkisi ile işlevselleştirilmiş galyum katkılı çinko oksit Sierpinski halısı tabanlı fraktal yapının mercekleme performansı analiz edilmiştir. Bu 2D sonlu boyutlu ve iki yinelemeli fraktal kafes sisteminden kırınım yoluyla odaklanma, nümerik olarak gösterilmiştir. Bu bakımdan odaklama performans parametreleri, geometrik parametre taramasına ve fraktal yinelemesine dayanarak zamanda sonlu farklar alanında simülasyonlar aracılığıyla incelenmiştir. Odaklanma verimliliği > 50%, mutlak verimlilik >% 18 ve birincil spot boyutundan daha büyük odak derinliği tüm nümerik numuneler tarafından sunulmuştur. Dahası, bu yeni alternatif plazmonik yapı tarafından konformal Talbot etkisi sergilenmektedir. Optiğe yeni uyarlanmış bir fraktal tasarım ile alternatif plazmoniklere dayanan yeni bir perspektif önerilmiştir. Böylelikle, bu fraktal mikrolens, ışık yakalama toleransı ve düşük maliyet için, konformal dönüşüm optik cihazı olarak hareket eden yeni bir düzlemselleştirilmiş odaklama platformu olarak sunulmuştur.	Sierpinski Fraktal, Mikrolens, Alternatif Plazmonikler, Plazmon Talbot Etkisi
173	AKUSTİK DALGALARIN FARKLI ORTAM YÜZEYLERİNDEKİ BASINÇ VE HIZ ETKİLERİNİN FDTD METODU İLE ÇÖZÜMLENMESİ	Bu çalışmada ses dalgalarının farklı ortam yüzeylerinde meydana getirdiği basınç ve hız değişimleri ele alınmıştır. Ultrason dalgalarına benzerliği nedeniyle çalışmada ses dalgaları kullanılmıştır. Dalga modeli olarak, gauss nabız dalga modeli kullanılmıştır. Ortam yüzeyleri olarak hava, su, metal, s-oil, polietilen gibi cansız yüzeyler, doku türleri da olarak bağ doku ve kas dokusu yüzeyleri analizlerde kullanılmıştır. Seçilen bu ortam yüzeylerinde, akustik dalgalarının oluşturduğu basınç etkileri, zamanda sonlu farklar (FDTD) metodu kullanılarak incelenmiştir. Örneklenen gauss ses dalgasının analizinde, iterasyon sayısı arttıkça yayılım değeri de artmaktadır. Polietilen yapılı katmanlarda ise sesin oluşturduğu basıncın etkisinin düşük olduğu (Pplastik=39,5 µPa ve Vplastik=13,17 µm/sn ) tespit edilmiştir. Canlı dokulardan bağ dokusu ve kas dokusu üzerinde yapılan incelemede ise bir ses dalgasının bu iki doku üzerinde benzer basınç (Pbağ=1,295 Pa, Pkas=1,282 Pa) ve hız (Vbağ=0,63 µm/sn, Vkas= 0,58 µm/sn) değerleri oluşturduğu gözlenmektedir.	FDTD, Akustik dalga analizi, Akustik dalga maruziyeti, Akustik dalgalarda basınç değişimi, Tek boyutlu gauss modeli
174	Raspberry Pi Kullanılarak IoT Tabanlı Mobil Robot Konum Kontrol Sistemi Tasarımı	IoT haberleşme teknolojilerinde birbirleriyle ilişkili bilgi işlem cihazları, mekanik ve dijital makineler, nesneler, hayvanlar veya benzersiz tanımlayıcılar (UID’ler) bir ağ üzerinden insanlara veya ağlara ihtiyaç duymadan veri aktarabilir. Giderek artan bir şekilde, çeşitli endüstrilerdeki kuruluşlar daha verimli çalışmak, daha iyi müşteri hizmeti sağlamak, karar vermeyi geliştirmek ve iş değerini arttırmak için IoT teknolojisini kullanmaktadır. IoT cihazları, topladıkları sensör verilerini bir IoT ağ geçidine veya verilerin yerel olarak analiz edilmek üzere buluta gönderildiği veya yerel olarak analiz edildiği buluttan başka bir uç cihaza bağlayarak paylaşır. Bazen, bu cihazlar diğer ilgili cihazlarla iletişim kurar ve birbirlerinden aldıkları bilgilere göre hareket eder. Cihazlar işlerin çoğunu insan müdahalesi olmadan yapar, ancak insanlar cihazlarla onları ayarlamak, talimat vermek veya verilere erişmek gibi etkileşimlerde bulunur. Yapılan bu çalışmada HTML tabanlı bir kontrol paneli oluşturulmuş, bu kontrol paneli aracılığı ile Raspberry Pi üzerinden IoT tabanlı mobil robot konum kontrolü yapılmıştır. Bu mobil robotun kontrolü tamamen IoT tabanlı olup, robot Internet erişimi olan her yerden ilgili web sayfası üzerinde yer alan kontrol paneli aracılığıyla kontrol edilebilmektedir.	IoT, Raspberry Pi, Konum Kontrolü
175	Raspberry Pi ile Güvenlik Duvarı ve Saldırı Tespit Sistemi	Bilgi, işletmeler için en temel yapıtaşıdır. Bu nedenle bilgi üzerinde yeterli kontrol sahibi olmak vazgeçilmezdir. Bu kontrol, bir şirket için daha iyi güvenlik ve genel yönetim sağlar. Bu güvenliği sağlamanın yolu bütün ağı denetlecek bir güvenlik duvarı kurmaktır. Güvenlik duvarı şirketlerin ağları üzerindeki cihazları ve bilgisayarları diğer ağlar üzerinden gelecek saldırılara karşı koruyan, iç ve dış ağlar arası ağ trafiğini belirli kurallara göre denetleyen bir güvenlik mekanizmasıdır. Güvenlik duvarı üzerinde belirtilmiş kurallara uymayan trafik engelleyerek koruma sağlanır. Bu çalışmada düşük maliyetli cep bilgisayarı Raspberry Pi ve ağ anahtarı kullanılarak küçük veya orta ölçekli bir işyeri ağı modellemesi üzerinde güvenlik duvarı ve saldırı tespit sistemi yapılmıştır. Bu ağa bağlı bilgisayarlara Raspberry Pi üzerinden internet erişimi sağlanmıştır. Ağdaki bilgisayarlara yapılan ataklar Raspberry Pi üzerinden gözlemlenmiştir ve yazılan kurallar sayesinde kolayca engellenmiştir.	Raspberry Pi, Güvenlik Duvarı, Ağ Güvenliği, Saldırı Tespit Sistemi
176	Kapalı Otopark Aydınlatmasında Floresan ve LED Lambanın Enerji Verimliliği Açısından Karşılaştırılması	Elektrik enerjisi tüketimi, hızlı nüfus artışı ve teknolojideki gelişmelere bağlı olarak her geçen gün artmaktadır. Aydınlatma, elektrik enerjisinin tüketiminde önemli bir yere sahiptir. Bu nedenle aydınlatmada enerji verimliliği konusunda çalışmalar ön plana çıkmaktadır. Enerji verimliliği için aydınlatmada kullanılan lambaların özellikleri etkin rol oynamaktadır. Aydınlatmada enerji verimliğini sağlamak için çeşitli LED (Işık Yayan Diyot) uygulamaları geliştirilmiş ve LED’in karakteristik özelliği nedeniyle farklı noktalarda uygulanmaktadır. Otopark gibi bazı belirli yerlerdeki aydınlatmada enerji verimliliğini artırmak için incelenmesi gerekir. Bu çalışmada, Bitlis Eren Üniversitesine ait kapalı otopark aydınlatmasında kullanılan floresan lamba yerine LED lamba kullanılmasının enerji verimliliği açısından karşılaştırılması yapılmıştır. Çalışmanın sonucunda, kapalı otopark aydınlatmasında 2 x 36 W floresan lamba yerine 48 W LED lamba kullanımıyla yılda 23 757.12 kWh enerji tasarrufu sağlanacağı ve yatırım maliyetinin de 1.83 yıl içerisinde amorti edileceği hesaplanmıştır.	Aydınlatma, enerji verimliliği, kapalı otopark aydınlatması, LED
178	LabVIEW ve Mikro-denetleyici Tabanlı Sıcaklık Kontrol Sistemi Tasarımı	Sıcaklık kontrol uygulamaları günümüzde sıklıkla kullanılmaktadır ve kontrol sistemleri içerisinde önemli bir yere sahiptir. Bu çalışmada bir süreç odasının sıcaklığını kontrol etmek üzere kolay temin edilebilir ve ucuz malzemeler kullanılarak bir sıcaklık kontrol sisteminin tasarımı ve testi gerçekleştirilmiştir. Sistemde süreç odasını ısıtmak ve soğutmak için sırasıyla lamba ve fan kullanılmıştır. Kontrol sisteminin ısıtıcı ve soğutucu çıkışlarını kontrol etmek ve süreç odası sıcaklığını ölçmek için Arduino UNO mikro-denetleyici kartı kullanılmıştır. Mikro-denetleyici seri haberleşme terminali üzerinden bilgisayara bağlanmış ve LabVIEW (Laboratory Virtual Instrument Electronic Workbench) platformunda hazırlanmış bir arayüzle kontrol edilmiştir. Mikro-denetleyicide işletilen aygıt yazılımından alınan veriler arayüz üzerinde görüntülenmiş ve arayüz üzerinden girilen süreç odası referans değeri, uygulanacak kontrol yöntemi tipi ve kontrolör parametreleri aygıt yazılımına gönderilmiştir. Tasarlanan sıcaklık kontrol sistemi kara kutu yöntemiyle birinci dereceden zaman gecikmeli olarak modellenmiş ve üretilen model parametreleriyle ayarlanan Aç−Kapa ve PID (Proportional Integral Derivative) kontrolörler sisteme uygulanmıştır. PID kontrolör parametreleri üretilen modele göre Zeigler−Nichols yöntemi kullanılarak belirlenmiştir. Aç−Kapa ve PID kontrolörlerle gerçekleştirilen ısıtma ve soğutma deneylerinde süreç odası sıcaklığının istenilen sıcaklık değerin etrafında yaklaşık 1 °C salınımla kontrol edilebildiği görülmüştür.	Sıcaklık kontrolü, LabVIEW, süreç kontrolü, PID kontrolör, aç−kapa kontrolör, kara kutu modelleme
179	T Kaotik Sisteminin Geri Besleme ile Kontrolü	Bu çalışmada, T sisteminin kaotik davranışı Lyapunov üstelleri, Kaplan-Yorke boyutu ve denge noktaları analiz edilerek gösterilmiştir. Daha sonra belirli parametreler altında kaotik davranış gösteren T sisteminin doğrusal geri beslemeli kontrol yardımıyla kontrolü araştırılmıştır. Denge noktaları etrafında kontrol edilen sistemin kararlılığını sağlamak için Routh-Hurwitz kriteri kullanılmıştır. T kaotik sistemini tek durum değişkeni geri besleme ile kontrol etmek için geri besleme katsayısı hesaplanmış daha sonra iki ve üç durum geri besleme ile sistemin kontrolü için aynı işlemler tekrarlanmıştır. Routh-Hurwitz kriteri kullanılarak geri besleme katsayıları hesaplanarak tasarlanan kontrolör T kaotik sistemine eklenmiştir. Kontrollü sistemde geri besleme katsayısı değişiminin sistemin kontrolünü nasıl etkilediği faz portreleri ile gösterilmiştir. Doğrusal geri beslemeli kontrolörün tasarlanması ve uygulanması oldukça basittir. Kontrolör basit yapıya sahip olduğundan donanımsal olarak maliyeti düşüktür ve pratik olarak gerçeklenmesi kolaydır. Geri beslemeli kontrolün uygulanmasıyla kontrollü sistemin sıfır ve diğer denge noktalarına yakınsadığı bilgisayar benzetim çalışmalarıyla gösterilmiştir.	Kaotik T sistemi, kaos kontrolü, geri beslemeli kontrol, Routh-Hurwitz kriteri
180	GÜÇ BİLEŞENLERİNİN DALGACIK DÖNÜŞÜMÜ TABANLI HESAPLANMASI	Sistemler için birçok güç tanımlamaları yapılmıştır. Farklı güç tanımlamaları ve bileşenlerinin doğru bir şekilde hesaplanması ve ölçülmesi son derece önemlidir. Bu amaçla çok sayıda yöntemler ve teknikler geliştirilmiştir. Gerçekleştirilen çalışmada; literatürde tanımlanan gelen-yansıyan-iletilen güç bileşenlerinin geleneksel Fourier dönüşümüne alternatif olarak dalgacık paket dönüşümü kullanılarak hesaplanması önerilmiştir. İlgili güç analizlerini yapmak için etkileşimli grafiksel arayüz programı tasarlanmış; önerilen hesaplama tekniğinin etkinliği ve doğruluğu, gerçekleştirilen benzetimlerle/uygulamalarla gösterilmiştir.	Gelen güç, yansıyan güç, iletilen güç, yansıyan güç kayıp faktörü, dalgacık paket dönüşümü
181	DÖNÜŞÜM TABANLI HARMONİK KESTİRİM YÖNTEMLERİNDE GÜRÜLTÜ DUYARLILIĞI	Harmoniklerin tespit edilmesi, ölçülmesi, kontrol edilmesi ve bastırılması son derece önemlidir. Bu amaçlarla harmonik analizi alanında birçok yöntem mevcuttur. Ancak bu yöntemler - diğer alanlara ait yöntemler gibi - örnekleme, pencereleme, gürültü gibi faktörlerden etkilenmektedirler. Gerçekleştirilen çalışmada; harmonik analizi alanındaki yaygın beş farklı dönüşüm tabanlı yöntemin (hızlı Fourier dönüşümü, chirp z-dönüşümü, Hartley dönüşümü, Hilbert-Huang dönüşümü, dalgacık dönüşümü) gürültü duyarlılıkları incelenmiştir. Farklı gürültü seviyelerinde, ilgili yöntemlerin karşılaştırmalı analizleri yapılarak performans analizleri sunulmuştur.	Harmonik, harmonik kestirimi, gürültü duyarlılığı
182	GÜÇ KALİTESİ BOZULMALARINDA HARMONİK KESTİRİM YÖNTEMLERİNİN PERFORMANS ANALİZİ	Günümüz modern güç sistemlerinde doğrusal olmayan yüklerin, güç elektroniği elemanları ve devrelerinin artmasıyla birlikte güç kalitesi problemleri de ortaya çıkmaktadır. Güç kalitesini etkileyen unsurların başında da harmonikler yer almaktadır. Bu nedenle harmoniklerin tespit edilmesi, ölçülmesi, kestirimi ve bastırılması son derece önemlidir. Harmonik kestirimi için birçok yöntem ve teknikler mevcuttur. Ancak güç sistemlerinde meydana gelen bozukluklar, bu yöntemlerin performansını etkilemektedir. Gerçekleştirilen çalışmada; harmonik kestiriminde kullanılan on farklı yöntemin (hızlı Fourier dönüşümü, chirp z-dönüşümü, ayrık Hartley dönüşümü, Hilbert-Huang dönüşümü, Prony yöntemi, çoklu işaret sınıflandırma, Kalman filtre, en küçük ortalama kare, normalleştirilmiş en küçük ortalama kare, sızdıran en küçük ortalama kare) gerilim çökmesi, gerilim sıçraması, gerilim kesintisi ve dalga şekli bozulmalarındaki performansları incelenmiş ve karşılaştırmalı analizleri yapılmıştır.	Harmonik kestirimi, gerilim çökmesi, gerilim sıçraması, gerilim kesintisi, dalga şekli bozulması
183	BİNEK ARAÇLARDA KABİN İÇİ SICAKLIK VE SES PARAMETRELERİNİN SÜRÜCÜ VE YOLCU YORGUNLUĞUNA ETKİSİNİN ANALİZİ	Bu çalışmada araç kabini içerisinde oluşan sıcaklık ve ses gibi bozucu etkilerin dağılımının modellenmesi ve sürücü/yolcu performansı üzerindeki tümleşik etkisinin ağırlıklandırılması hedeflenmiştir. Sıcaklık ve ses parametrelerinin araç kabini içerisindeki dağılımını modellemek, sürücü ve yolcu yorgunluğuna etkisini analiz etmek amacıyla dört farklı senaryoda 120 dakika boyunca dört defa tekrarlanarak ölçümler gerçekleştirilmiştir. Ölçülen veriler Visual Studio 2017 programında tasarlanan arayüze doğrudan aktarılmış ve araç içerisindeki fizikselm parametrelerin dağılımı anlık olarak gözlemlenmiştir. Ayrıca sıcaklık ve ses parametrelerinin sürücü ve yolcuların yorgunluğu üzerindeki ağırlığının belirlenebilmesi için, önceki çalışmalarda yapılmış olan simülasyonlardan elde edilen göz kırpma frekansı ve Karolinska uykululuk ölçeği verileri toplanmıştır. Bağımlı örneklem t-testi yöntemi kullanılarak, aynı bağımlı değişkenin sıcaklık-ses etkisinde yapılan sürüş durumu verileri analiz edilmiştir. Analizler, arayüz ortamına doğrudan aktarılarak, yolculuğun 30, 60, 90 ve 120. dakikalarında bağımsız parametrelerin etkisi ağırlıklandırılmış ve grafiklerle desteklenmiştir. Bu ağırlıklandırma sürücü ve tüm yolcular için ayrı ayrı yapılmıştır. Bağlamsal ve performansa bağlı özelliklerin analizleri sonucunda, sürücü ve ön yolcu için 30. ve 120. dakikalarda sıcaklık parametresi yorgunluğa daha etkinken, 60. ve 90. dakikalarda ses parametresinin etkisi sıcaklık etkisinin önüne geçmiştir. Sağ ve sol arka yolcu için ise, 30, 90 ve 120. dakikalarda sıcaklık parametresi baskınken, 60. dakikada ses parametresinin etkisi baskın olmuştur.	Kabin İçi Sıcaklık Dağılımı, Kabin İçi Ses Dağılımı, Sürücü Yorgunluk Etkisi, Yolcu Yorgunluk Etkisi, Bağımlı Örneklem t-Testi, Sıcaklık-Ses Etkisi
184	BİR TERS SARKAÇ İÇİN KÜBİK BEZİER EĞRİLERİNİN KULLANILARAK YÜKSEK DOĞRULUKLU FAZ PORTRESİ ÇIKARIMI	Bir ters sarkaç sisteminin faz portresinin oluşturulmasında kübik Bezier eğrisi formülasyonu kullanılmıştır. Sonlu sayıda elde edilen deneysel yörünge verileri kullanılarak, araç ve sarkaç kütlelerinin, sarkaç boyunun ve sürtünme katsayı değerlerinin bilinmediği durumlarda deneysel olarak elde edilenlerin dışındaki yörüngelerin yüksek doğrulukla çıkarılabilmesi sağlanmıştır. Deney yapılmadan hesaplanan yörüngelerin elde edilmesinde içiçe geçmiş Bezier eğrileri kullanılarak verimli bir hesaplama yapılabildiği gösterilmiştir. Verilen keyfi başlangıç şartları için, system dinamiği modelinin bilinmemesi durumunda, deneysel verilerden kübik Bezier eğrisi formülasyonu ile elde edilen yörüngeler, model dinamiği bilgisi ile hesaplanan yörüngelerle yüksek doğrulukla uyuşmaktadır. Makalede sunulan örnek çalışma, kübik Bezier eğrileri ile hesaplama yaklaşımının doğrusal interpolasyon ile elde edilebilecek değerlere göre çok daha yüksek yaklaşıklık performansı gösterdiğini doğrulamaktadır.	kübik Bezier eğrisi, ters sarkaç, faz portresi
186	Sabit Gecikmeler İçeren Nötral-Tip Hopfield Yapay Sinir Ağlarının Kararlılığı için Yeni Bir Kriter	Bu makale, hem nöron durumlarının hem de nöron durumlarının türevlerinde sabit gecikmeler içeren nötral-tip Hopfield yapay sinir ağı modelinin kararlılık problemine yeni katkılar yapmaktadır. Uygun bir Lyapunov fonksiyoneli yardımıyla, nötral-tip Hopfield yapay sinir ağlarının kararlılığını sağlayan yeni bir kriter sunulmaktadır. Bu kararlılık kriterinin en önemli avantajı sadece sistem elemanlarından oluşan özel bir matrisin pozitif tanımlı olmasını test edilmesine dayandırılmış olmasıdır. Ayrıca, elde edilen kararlılık koşulu zaman ve nötral gecikmelerden bağımsızdır. Bu nedenle, elde edilen kararlılık kriterinin geçerliliği bazı özel matris özellikleri yardımıyla kolayca test edilebilir. Diğer yandan, önerilen kararlılık koşulunun uygulanabilirliğini göstermek amacıyla sayısal bir örnek verilmiştir.	Nötral-Tip Sistemler, Hopfield Sinir Ağları, Lyapunov Fonksiyonelleri, Kararlılık Analizi
187	RELÜKTANS TÜRÜ İVMELENDİRİCİ DEVRE MODELİ İÇİN LAGRANGE TANIMLAMASI VE SONLU ELEMAN ANALİZLERİ	Relüktans türü ivmelendirici devre modeli için uygun bir Lagrange tanımı sunulmuştur. Magnetostatik sonlu eleman analizi yapan genel amaçlı programların, sunulan model üzerinde ne kadar etkin bir şekilde kullanılabileceği gösterilmiştir. Bir sistemin elektrik devre modeli, sistemi oluşturan parçaların davranışlarını, mekanik parçaların elektriksel eşdeğerleri de dahil olmak üzere akım, gerilim, güç ve enerji dağılımı gibi karşılıklarıyla kolay algılanabilir bir şekilde ortaya sermektedir. Bu tür tahrik sistemleri durağan çalışma şartlarında oldukça basit dinamiğe sahip olmakla birlikte geçiş durumlarında oldukça komplex davranış gösterirler ve çalışma dinamiklerinin anlaşılmaları güçtür. Çalışma, böyle bir yaklaşımın tam bir elektromanyetik alt yapıya sahip olmayan araştırmacılara doymuş veya doymamış relüktans tipi doğrusal veya dairesel hareket eden motor veya elektrikli tahrik sistemlerinin ve dinamik yapılarının daha iyi anlaşılabilmesi için yapılmıştır. Önerilen model ve dinamik davranışlarının sonlu eleman analizleri ile çözümü, bir relüktans ivmelendirici düzeneği gerçeklenip kondansatör boşaltmalı bir devre ile sürülerek doğrulanmıştır.	Lagrange Tanımlama, Relüktans Türü İvmelendirici, Elektromanyetik İvmelendirici, Bobin Silahı, Elektromanyetik Fırlatıcı
188	Yol Aydınlatma Probleminin Çok Etmenli Ağlarda Dağıtık Çözümü	Bu çalışmada, verilen bir yol profili için yol aydınlatma düzeyinin istenilen değerlerde olmasını sağlayan lamba güçlerini belirleme probleminin çok etmenli sistemler üzerinde tanımlanan bir algoritma ile dağıtık çözümü ele alınmıştır. Söz konusu yol, ellişer metrelik uzunluğa sahip bölümler halinde modellenmiş ve her bir bölümün ortasında bir aydınlatma direği konumlandırılmıştır. Yapılan varsayımlar altında yol bölümlerinin aydınlanma düzeyleri, lambaların güçlerinin bir doğrusal fonksiyonu olduğu ifade edilmiştir. Aydınlatma direklerinde bulunan işlem birimlerinin kendilerine yakın olan direklerdeki işlem birimleriyle haberleşebildiği ve basit hesaplamalar yapabildiği durumda, yolun istenilen bir aydınlık seviyesine sahip olabilmesi için gerekli olan lamba gücü seviyelerinin, dağıtık olarak hesaplanabildiği gösterilmiş ve sayısal sonuçlar ile modelin ve çözümün geçerliği doğrulanmıştır.	nesnelerin interneti, çok etmenli sistemler, dağıtık algoritmalar, dağıtık kontrol, yol aydınlatması
192	Senkron Jeneratörün Geçici Kararlılığını ve Kritik Temizleme Süresini (CCT) Artırmak için Fren Direnci Kullanımı ile Yeni Bir Yaklaşımın Sunumu	Genel olarak güç sistemlerinin sürdürülebilirliği, sistemin normal şartlarda dengede kalmasını, türbülanstan etkilenmesi durumunda ise farklı bir duruma gelmesini sağlayan özellik olarak düşünülebilir. Güç sistemindeki kayıplar, sistemin yapısına ve çalışma koşullarına bağlı olarak birçok şekilde olabilir. Bu çalışmada, geçici dalgalanmaları ve ağ istikrarsızlığını azaltmak için yeni bir yöntem uygulanmıştır. Çalışmanın amacı geçici kararlılık olduğundan, geçici kararlılıkta termal direncin modellenmesi makalenin bir bölümünde tanıtılmıştır. Ardından, trapezoidal yöntem kullanılarak fren direnci kontrolüne karşılık gelen matematiksel eşitliğe sahip anahtarlı bir Tristör kullanılmıştır. Elde edilen simülasyon sonuçları, TCBR'nin varlığı ve istenen ağa gömülebilme yeteneği ile sunulmuştur.	Dinamik Fren Direnci, Geçici Kararlılık, Salınım Sönümleme, Kritik Temizleme Süresi
194	SİSTEM KİMLİKLENDİRME İÇİN GELİŞTİRİLMİŞ BİR WIENER MODEL	Wiener blok yapısı doğrusal ve doğrusal olmayan modellerin kaskad bağlanması ile oluşturulmaktadır. Bu çalışmada sistem kimliklendirme alanı için yeni ve geliştirilmiş bir Wiener model yapısı sunulmuştur. Önerilen yapıda, doğrusal kısım olarak Sonlu Darbe Cevaplı model, doğrusal olmayan kısım olarak Esnek Anahtarlama Temelli Hibrit (EATH) model kullanılmıştır. EATH yapısı, doğrusal olmayan ikinci derece bir Volterra model, doğrusal olmayan hafızasız bir polinom model ve bir bulanık sinir ağı temelli esnek anahtarlama mekanizmasından oluşmaktadır. Simülasyonlarda, önerilen model ile dört farklı sistem tipi kimliklendirilmiştir. İlave olarak, bu sistemleri kimliklendirmek için literatürde yeralan Volterra ve Wiener modellerde ayrıca kullanılarak önerilen modelin performansı ile karşılaştırılmıştır. Simülasyon sonuçları, önerilen modelin başarısını ortaya koymaktadır.	sistem kimliklendirme, wiener, hibrit model, optimizasyon
196	EVRİŞİMLİ SİNİR AĞI TABANLI DERİNLİK HARİTASI İYİLEŞTİRME	Bir ortamın derinlik bilgisi üç boyutlu yeniden oluşturma, otonom sistemler gibi derinlik bilgisine ihtiyaç duyulan birçok uygulamada yoğun olarak kullanılmaktadır. Stereo görüntü çiftleri kullanılarak derinlik bilgisi elde edilmesi, uzun yıllardır öne çıkan çalışma konuları arasında yer almaktadır. Son yıllarda derin öğrenme alanındaki gelişmeler, stereo görüntüler kullanılarak derinlik elde edilmesi alanında yapılan çalışmaları da etkilemiştir. Son dönemde, derin öğrenme tabanlı stereo eşleştirme alanındaki çalışmalar daha çok derinlik (eşitsizlik) haritalarının elde edilmesi ve düzeltilmesi alanında yoğunlaşmaktadır. Derin öğrenme tabanlı derinlik haritası düzeltme işlemlerinde eşleşme maliyetleri üzerinden yapılan düzeltme işlemleri daha başarılı sonuçlar üretilmesini sağlamıştır. Fakat eşleşme maliyetlerine doğrudan ulaşmak her zaman mümkün olmamaktadır. ZED ve Intel RealSense gibi hazır sistemler tarafından üretilen derinlik haritaları son kullanıcıya sunulmaktadır. Çalışmada sadece sol görüntü ve derinlik haritası aracılığıyla düzeltme işlemi yapan bir ağ yapısı önerilmiştir. Önerilen ağ, KITTI 2012 ve KITTI 2015 veri kümeleri üzerinde test edilmiştir. Deneysel çalışmalar sonucunda olarak giriş derinlik haritalarının doğruluğunun arttırılması için önerilen ağ yapısının kullanılabileceği nicel ve nitel sonuçlar ile gösterilmiştir.	Stereo Eşleşme, Derinlik Haritası, Derinlik Haritası Düzeltme, Konvolüsyonel Sinir Ağları
197	5G İLETİŞİM SİSTEMLERİ İÇİN ADAY İLETİM TEKNİKLERİNİN BİT HATA ORANI BAŞARIMLARININ ARAŞTIRILMASI	Bu çalışma beşinci nesil (5G) iletişim sistemleri için aday olan iletim tekniklerinin bit hata oranı (BHO) başarımlarını araştırmaktadır. Performans analizleri 5G araştırmaları için önerilmiş kanal modellerinden birisi olan A tipi Dallı Gecikme Hattı kanal modeli göz önünde bulundurularak gerçekleştirilmiştir. Analizler gerçekleştirilirken detaylı incelemelerin gerçekleştirilebilmesi için hem sabit alıcı/verici birimler hem de hareketli alıcı/verici birimlerin olduğu durumlar dikkate alınmıştır. Ayrıca kanal gecikme yayılımının farklı profilleri de değerlendirilerek analiz senaryoları genişletilmiştir. Elde edilen performans sonuçları hareketli ve yüksek gecikme yayılımına sahip kanal durumunda Filtre Bankası Çoklu Taşıyıcı (Filtered Bank Multiple Carrier, FBMC) iletim tekniğini kullanan iletişim sistemlerinin daha iyi bir performansa sahip olduğunu ve bu sistemin diğer sistemlere göre daha kararlı davrandığını göstermiştir.	Mobil iletişim sistemleri, 5G, TDL kanal modeli, BHO analizi
198	TOPRAK İŞLEMEDE PATİNAJIN OTOMATİK KONTROLÜ	Bu çalışmada, toprak işleme faaliyetleri esnasında tarım traktörlerinde oluşan patinajı, belirlenen sınır değerde tutmak için, traktöre bağlı toprak işleme ekipmanının çalışma derinliğini otomatik olarak ayarlayan bir kontrol sistemi geliştirilmiştir. Geliştirilen otomatik kontrol sistemi traktör tahrik tekerleklerinde oluşan patinajı sürekli olarak ölçmüş ve patinaj değerindeki artış miktarına göre ayarlanan toprak işleme derinliğini azaltmıştır. Patinaj miktarı izin verilen seviyede iken toprak işleme ekipmanı ayarlanan derinlik değerinde çalışmıştır. Çalışmada ayrıca, patinaj miktarı belirlenen sınır değeri aştığında, sürücüyü toprak işleme derinliğini azaltması için uyaran bir de sürücü uyarı sistemi tasarlanmıştır. Sürücü uyarı sistemi, ölçülen patinaj değerine göre sürücüyü renkli LED (Light Emitting Diode)’ler yardımıyla görsel olarak ve bir siren yardımıyla da sesli olarak uyarmaktadır. Geliştirilen otomatik kontrol sistemi, tasarlanan sürücü uyarı sistemi ile ve operatörün kendi kontrolü ile ayrı ayrı karşılaştırılmıştır. Patinaj değeri, traktörün gerçek ilerleme hızı ile tahrik tekerleklerinin dönüş hızı karşılaştırılarak hesaplanmıştır. Otomatik kontrol sistemi ve sürücü uyarı sistemi New Holland TD110 model bir tarım traktörüne monte edilmiş ve gerçek tarla koşullarında denemeler yapılmıştır. Denemeler sonucunda, sırasıyla sürücü uyarı sistemi ve operatör kontrolüne göre, otomatik kontrol sistemi ile gerçekleştirilen toprak işleme faaliyetlerinde, patinaj değerlerinde %3-29 ve yakıt tüketiminde %22-30 azalma olduğu belirlenmiştir. Traktörle toprak işleme ekipmanı arasında oluşan çeki kuvvetinde ise, otomatik kontrol sisteminde operatör kontrolüne göre %5’ten fazla azalma olduğu görülmüştür. Bununla beraber, toprak işleme derinliğinde, kontrol yöntemleri arasında neredeyse hiç değişiklik olmadığı gözlenmiştir.	Otomatik kontrol sistemi, Patinaj, Tarım Traktörleri, Toprak işleme derinliği, Yakıt verimliliği
199	ARMATÜR SARGISININ SARIM SAYISININ BİR ELEKTRİKLİ ARAÇ PROTOTİPİ İÇİN TASARLANAN DIŞ ROTORLU FIRÇASIZ DOĞRU AKIM MOTORUNA ETKİLERİ	Elektrikli araçlar günümüzün ulaşım araçları olarak yerini alırken otomobil üreticileri tarafından bu konuda büyük Ar-Ge yatırımları yapılmaktadır. Elektrikli araçlar için dışsal ve içsel rotorlu motorlar kullanılmaktadır. Aktarım organlarının yapıyı daha karmaşıklaştırdığı göz önünde bulundurulduğunda dışsal rotorlu motorlar küçük güç gerektiren uygulamalarda verimlilikleri ile ön plana çıkmaktadır. Bu çalışma prototip elektrikli araçlar için dış rotorlu fırçasız doğru akım motoru tasarımını içermektedir. Ayrıca yapılan analizler ile seçilen armatür sargısının sarım sayısının özellikle verimlilik, giriş gücü ve tork parametrelerine olan etkileri detaylı olarak incelenmiştir.	Fırçasız doğru akım motoru, Tasarım, Sarım sayısı, Verimlilik, Güç, Moment
203	Metro AC CER Güç Dağıtım Sistemlerinde Yük Paylaşımının Modellenmesi	Türkiye’de, Büyükşehirlerdeki trafik sorununa çözüm olarak raylı sistemler gibi kendisine ayrılmış yol üzerinde hareket eden toplu taşıma araçları tercih edilmektedir. Raylı sistemler, taşıma kapasitesi ve düşük maliyetli enerji tüketimi nedeniyle gelişmiş ülkelerde en çok tercih edilen toplu taşıma türüdür. Artan taleple doğru orantılı olarak enerji ihtiyacı ve güç kaybında da bir artış vardır. Bundan dolayı raylı sistemlerin proje tasarım aşamasındaki güç akışı analizi kritik önem arz etmektedir. Güç akış analizi ile raylı sistemlerde kullanılacak ekipmanlar (kablo kesiti, OG hücresi, CER transformatör gücü, yük ayırıcı ve kesiciler vb) ve bu ekipmanların teknik özellikleri belirlenir. Bu makalede M5 Üsküdar – Yamanevler Sürücüsüz metro hattında güç akış analizi, alternatif işletme senaryoları için yapılmıştır. Bu çalışmada ETAP (Elektriksel Geçici Rejimve Analiz Programı) yazılımı kullanılarak elde edilen benzetim sonuçlarına göre, güvenli ve sürdürülebilir güç akışı için en kötü durumlar gözönüne alınarak çözümler sunulmuştur.	Raylı Sistemler, Enerji, Yük Analizi, Modelleme
211	Editorial ; Covid-19 Sürecinde Yeni Normal Yaşamın Elektrik Tüketimi Üzerine Etkileri	Yeniİ yıl ile birlikte dünyada başlayan Covid-19 sürecinde alınan tedbirler yeni yaşam tarzını da beraberinde getirdi. Bu yeni yaşam tarzında, dijital iletişimin ve bunu sağlayan elektrik enerjisinin önemini kat be kat daha da arttırmıştır. Toplum hayatı, sosyal mesafenin korunduğu ve kişiler arası temasın minimuma indirgendiği yeni normale doğru evrilmektedir. Bu yeni süreç ile birlikte gelecekte dijital yayımcılığın daha da etkin olacağını göstermektedir. Bütün dünyada Covid-19 salgını sebebiyle insanlar yepyeni bir hayat tarzı ile karşı karşıya kaldılar. İlk vakaların görüldüğü ülkelerde acil olarak alınan tedbirler, insanları farklı bir durum ile karşılaşmanın ötesinde hayatlarını yeniden düzenlemek zorunda bıraktı. Zorunlu olarak devam ettirilen iş alanları dışında kalanlar ya işlerini evden devam ettirmek zorunda kaldılar ya da işsiz kaldılar. Bu durum evsel elektrik enerjisi tüketim alışkanlıklarını baştan başa değişikliğe uğrattı. Neredeyse tüm sektörlerde, üretimin yavaşlatılması veya bazı noktalarda tamamen durdurulması, sanayide kullanılan elektrik tüketiminin büyük oranlarda düşmesine sebebiyet verdi. Sadece elektrikte değil; ulaşım, ısınma, iklimlendirme rutinleri de değiştiği için değişik enerji türlerinin hemen tüm türlerinde bir talep değişikliği ve tüketim düşüklüğüne sebep oldu.	Energy Demand - New Normal, Electricity Consumption
212	Hibrit Kontrol Ünitesi Tasarımında Giriş ile Çıkışların Belirlenmesi ve Bulanık Mantık Kontrolörün Oluşturulması	Bu çalışmada, hibrit bir araç için en önemli kontrol birimlerinden biri olan hibrit kontrol ünitesine ait elektronik kart tasarımından ve hibrit kontrol ünitesine ait denetleyicinin bulanık mantık kontrolörü ile nasıl oluşturulması ele alınmıştır. Yapılan çalışmada kontrol kartının farklı giriş ve çıkış yöntemleriyle (frekans, analog sinyal, dijital sinyal vb) oluşturulmasından ve bu yöntemler kullanılırken araç içi haberleşme ve sensör bilgisi verecek olan sistemler için nelere dikkat edilmesi gerektiğinin altı çizilmiştir. Tüm bu çalışmalara paralel olarak, bulanık mantık kontrolörünün oluşturulması, kural tablosunun belirlenmesi ve karar mekanizmasının elde edilmesi çalışmaları da yapılmıştır. Hibrit kontrol ünitesinde hangi motorun hangi koşulda çalışacağına sensörler üzerinden alınan veriler ile bulanık mantık kontrolörü karar verecektir. Hibrit kontrol ünitesi bu doğrultuda oluşturulmuştur.	Bulanık Mantık, Hibrit Araçlar, Sensörler, Giriş/Çıkış, Kural Tablosu
214	Motor Sürücü Tasarımında Optimal Donanım Yapılarının Belirlenmesi	Günümüzde, çevresel konular ve ekonomiklik v.b doğrultusunda hibrit ile elektrikli araçların kullanımı hem dünyada hem de ülkemizde her geçen gün artmaktadır.. Elektrikli motordan güç alarak hareket eden elektrikli otomobiller ile hem elektrik hem de hidrokarbon yakıt ile çalışan motoru içeren hibrit tip otomobiller tasarlanmakta ve yaygın kullanıma sunulmaktadır. Bu çalışmada hibrit ve elektrikli araçlar için yüksek güç ve yüksek verim özelliklerini sağlayan 96 V ile 150 V gerilim aralığında çalışan bir Fırçasız Doğru Akım Motor (FDAM) sürücüsünün elektronik kart tasarımı yapılmıştır. Tasarım yapılırken dikkat edilmesi gereken donanım yapılarından bahsedilmiştir. Deney aracı olarak seçilen bir hafif ticari araç için tasarımı yapılan motor verileri kullanılarak, uygulama esnasında motorun ihtiyaç duyacağı parametreler (akım, gerilim vb.) referans alınmış, motor sürücü tasarımı bu parametreler doğrultusunda gerçekleştirilmiştir. Fırçasız doğru akım motor sürücüsünün, yüksek güç değerlerinde anahtarlama yapıyor olması ve olası dış etkiler elektromanyetik girişe sebep olacaktır. Bu tasarımda oluşturulan motor sürücünün oluşacak olası elektromanyetik girişlerden mümkün olduğunca en az şekilde etkilenmesi amaçlanmış, uygun elektrik elemanları seçimlerine dikkat edilmiştir. Modüler bir yapı kullanılarak izolasyon sağlaması ve kolay entegre olabilmesi amaçlanmış, tasarımları yapılan motor sürücü bu doğrultuda oluşturulmuştur.	FDAM Motor Sürücü, Donanım Yapıları, Elektronik Kart Tasarımı
216	ROS/Gazebo Ortamında Tank Sürüş Özellikli Mobil Bir Robotun Simülasyonu	Robot simülatörleri, teorik bulguların performansını gerçek robotlara uygulamadan önce tahmin etme olanağı sağlar. Bu çalışmada, mobil bir robotta sistem performans analizini amaçlayan Gazebo simülatörü ile Robot İşletim Sistemi (ROS) kullanılarak, tank sürüşü özellikli bir mobil robot için 3 boyutlu modelleme ve simülasyon sunulmaktadır. Bu kapsamda holonomik olmayan tank sürüş özellikli mobil bir robot tasarlanmış, tüm fiziksel ve atalet özellikleri tanımlanmış ve simüle edilmiştir. Gazebo, Birleşik Robot Açıklama Formatı (URDF) ve parametrelendirilmiş robot bileşen makro (XACRO) dosyası aracılığıyla robot dünya ortamının, fiziksel modelin, algılayıcıların ve kontrol sisteminin simülasyonunu sağlar. Gerçekleştirilen bu simülasyonla robotta gerçek sistem uygulamasından önce oluşabilecek eksiklikler tespit edilebilir. Bu sayede, gerekli yazılımların geliştirilmesi ve test edilmesi imkânı elde edilir. Sunulan yaklaşım, Gazebo simülatörü ve ROS programı ile tank sürüş mobil bir robotta modelleme ve simülasyonu gerçekleştirilen sistematik yapı sayesinde insansız kara araçları gibi diğer mobil robotik sistemlerinin de çalışmalarının geliştirilmesine katkı sunar. Ayrıca bu alanda çeşitli uygulamaların yapılabilmesine de olanak da sağlar. Bu çalışmada, tank sürüşü özellikli bir mobil robotun konum kontrolü yapılarak bir değerlendirme sunulmuştur.	ROS, Gazebo, Tekerlekli robot, Tank sürüş, Simülasyon, Konum Kontrolü, Kapalı döngü kontrolü
221	Açılı CFRP Ankrajlı Şeritler ile Beton Yüzey Arasındaki Gerilme-Deformasyon Davranışı için Yeni Bir Model Önerisi	Betonarme, çelik veya yığma yapılar birçok farklı nedenden dolayı güçlendirılmeleri yeya onarılmaları gerekmektedir. Karbon takviyeli elyaf kumaşlar (CFRP) deprem performansı yetersiz yapıların onarım ve güçlendirme çalışmalarında son 20 yıldır yaygın olarak kullanılmaktadır. CFRP ile geliştirilen onarım ve güçlendirme detaylarında önemli olan tasarım kriterlerinden biri CFRP elemanların yüzeyden soyulmalarını geciktirmektir. Bu amaçla CFRP ile geliştirilen güçlendirme detaylarında ankrajların kullanılması artış göstermiştir. Güçlendirme detaylarında kullanılan fan tipi CFRP ankrajlı CFRP şeritler ile ilgili gerilme-kayma deplasmanı modellerinin ankrajsız CFRP şeritlere göre çok daha sınırlı sayıda olduğu görülmektedir. Bu konudaki sınırlı sayıdaki çalışmada ankrajlar CFRP şeritlere uygulanan eksenel çekme kuvvetine göre 90o açılı olacak şekilde yerleştirilmiştir. Yapılan literatür taramasında eksenel yüke göre değişik açılarda yerleştirilen ankrajlı CFRP şeritlerin eksenel kuvvet taşıma gücü ve gerilme kayma deplasmanı modelleri ile ilgili bir çalışmaya rastlanmamıştır. Bu nedenle deneysel bir çalışma düzenlenmiş ve 28 adet beton yüzeyine yapıştırılan açılı ankrajlı CFRP şerit deney elemanı eksenel çekme kuvveti etkisinde yazarlar tarafından tasarlanan bir deney düzeneği kullanılarak test edilmiştir. Deneysel çalışmada incelenen değişkenler CFRP şerit genişliği ve CFRP şeritler üzerindeki CFRP fan tipi ankrajların açılarıdır. Deneysel çalışma sonucunda açılı ankrajlı CFRP şeritlerin maksimum taşıma gücü değerlerinin hesaplanması için bir denklem ve yeni bir gerilme kayma deplasmanı modeli önerilmiştir.	CFRP, Güçlendirme, Açılı Fan Tipi CFRP Ankraj, Gerilme- Kayma Deplasmanı Modeli
223	Gün Öncesi Piyasasi için Yapay Sinir Ağlari ile Türkiye Enterkonnekte Sistemi İletim Hatlari Kayiplarinin Tahmini	Günümüzde ülke ekonomilerine olumsuz etkileri nedeniyle enerji kayıplarının maliyeti oldukça önem arz etmektedir. İletim sistemi kayıpları istenilen bir durum olmamakla beraber sıfırlanması da mümkün değildir. Bu kapsamda, ülkemiz enterkonnekte iletim sisteminde meydana gelen enerji kayıpları, 28 Mart 2015 tarihinde Dengeleme ve Uzlaştırma Yönetmeliği(DUY)’ne eklenen geçici 27. madde hükümleri doğrultusunda, Türkiye Elektrik İletim Anonim Şirketi(TEİAŞ) yükümlülüğüne bırakılmıştır. Söz konusu tarihten itibaren Enerji Piyasaları İşletme Anonim Şirketi(EPİAŞ) tarafından işletilen gün öncesi piyasasında TEİAŞ piyasa katılımcısı olarak ön görülerini yapıp, gerçekleşen veriler ortaya çıkmadan önce bu miktarları piyasadan satın almakla yükümlü hale getirilmiştir. TEAİŞ’ın iletim sistemi kayıpları için gelir tavanından ayırdığı kaynak ortalama 1.500.000.000 TL, dir. Bu kaynağın, 150.000.000 TL’lik kısmını ise gün öncesi piyasası için yapılan tahmin hatalarına ayırmaktadır. Bu çalışmada, iletim sistemi kayıp tahminlerinin en doğru şekilde yapılarak ödenen tutarın azaltılması ve TEİAŞ özelinde ülke ekonomisine katkı sağlanması amaçlanmıştır. Bu kapsamda, öncelikli olarak enterkonnekte iletim sistemi kayıpları ve Türkiye elektrik piyasası anlatılmış, yapay sinir ağları hakkında bilgi verilmiştir. Son olarak, gerekli olan verilerin sağlaması amacıyla, özgün olarak yazılımı yapılan, Türkiye Enterkonnekte İletim Kaybı Tahmin programı olarak adlandırılan yazılım programı anlatılmış ve yapay sinir ağları aracılığıyla yapılan tahminler, gerçekleşen iletim kayıpları ile saatlik olarak kıyaslanmıştır. Çalışmanın, TEİAŞ tarafından iletim sistemi kayıp tahminlerinde kullanması durumunda, enerji dengesizlik miktarının ve tutarının azalması öngörülmektedir.	Gün Öncesi Piyasası, İletim Sistemi Kaybı, TEİAŞ
225	Düzgün Olmayan Yönlü Süzgeç Bankası Yöntemi ile Yere Nüfuz Eden Radar Görüntülerinde Gürültü Giderme	Yere nüfuz eden radar (YNR) engel arkası hedefleri görüntülemek için kullanılan önemli bir teknolojidir. Fakat çok geniş bantlı bir yapısı olmasından dolayı, alıcı tarafından toplanan sinyal gürültü içermektedir. Gürültü, hedef sinyalinin zayıf olmasından dolayı onu maskeleyebilir ve engel arkasındaki hedefin tespitini güçleştirir. Bu sebeple, YNR görüntülerinde gürültü giderme amacıyla birçok yöntem önerilmiştir. Bunlar arasında çok çözünürlüklü yöntemler önemli bir yer tutmaktadır. Bu yöntemlerden en bilineni ayrık dalgacık dönüşümü (ADD)’dür. ADD ile hedef çeşitli detay alt-bantlara ayrıştırılarak gürültü bileşeni eşikleme yöntemi ile giderilmeye çalışılır. Fakat bu yöntemde alt-bantlara ayrıştırma işlemi sınırlıdır ve bu yüzden performansı iyi değildir. ADD’den sonra, daha kapsamlı bir ayrıştırma yapan eğricik dönüşümü (ED) gürültü giderme amacı ile YNR görüntülerinde uygulanmış ve iyi bir performans sergilemiştir. Fakat ED yönteminde frekans bölgesinde sabit bir bölümleme işlemi yapılmaktadır. Bu çalışmada önerilen düzgün olmayan yönlü süzgç bankası (DOYSB)’ında ise, ED gibi görüntüyü sabit frekans aralıklarına bölmek yerine esnek bir yapıda frekans bölme imkanı sağlamaktadır. Bu sayede, YNR görüntüsünde hedefi daha iyi koruyabilecek frekans bölgesi ayrışımı yapılabilmektedir ve gürültü daha efektif olarak hedef sinyalini bozmadan giderilmektedir. Önerilen DOYSB yöntemi, mevcut yöntemler ile zorlayıcı bir simülasyon veri seti kullanılarak karşılaştırılmıştır. DOYSB yönteminin üstünlüğü hem görsel hem sayısal olarak gösterilmiştir.	Yere nüfuz eden radar, gürültü giderme, ayrık dalgacık dönüşümü, eğricik dönüşümü, düzgün olmayan yönlü süzgeç bankası dönüşümü
232	Üniversite Öğrencilerinin Beslenme Alışkanlıklarının Bulanık Mantık Sistemi İle Değerlendirilmesi	Bu çalışma, rutin bir beslenme çevrimi oluşturamayan üniversite öğrencilerinde beslenmeye ilişkin alışkanlıkların ve bu alışkanlıkların oluşmasına neden olan etkenlerin ortaya çıkarılarak, dengeli beslenme alışkanlıklarının olup olmadığını belirlemek amacıyla yapılmıştır. Bu amaç doğrultusunda Ahi Evran Üniversitesi Kaman Meslek Yüksekokulu Gıda İşleme Bölümü öğrencilerine anket uygulanmış ve anket sonuçları kullanılarak bulanık mantık sistemi ile öğrencilerin beslenme şekilleri ortaya konulmuştur. Bu çalışmada Matlab programının Fuzzy toolbox’u kullanılarak Bulanık Mantık Sistemi oluşturulmuş ve sonucunda bulanık mantık sistemlerinin beslenme şeklinin değerlendirilmesin de tutarlı sonuçlar verdiği gözlemlenmiştir. İstatistiki olarak hesaplanan yöntemlere alternatif olarak beslenme şeklinin değerlendirmesi işlemlerinde ve Gıda Mühendisliği alanında bulanık mantığın kullanılması ile yeni yaklaşımlar geliştirilebilir.	Bulanık mantık sistemi, beslenme, beslenme alışkanlıkları, üniversite öğrencileri
233	Yüksek Başarım İçin Bulanık Mantık Tabanlı Kişiye Özel Sınav Üretme Sistemi Tasarımı	Bu çalışmada, öğrencilerin başarımındaki olumlu/olumsuz farklılıkların psikolojik etkilerini azaltarak performans ve motivasyonun üst seviyede tutulmasını amaçlayan bir yazılım Bulanık Mantık alt yapısı kullanılarak C# dilinde geliştirilmiştir. Matematik dersi esas alınarak yapılan çalışmada üniversite giriş sınavına hazırlanan öğrencilerin ünite sorularına verdikleri doğru cevap sayısı, sınavı alan diğer öğrencilerin ilgili ünitedeki doğru cevap sayıları ve önceki yıllarda alınan ders geçme notları bulanık mantıkla değerlendirilmiş, öğrencilerin her bir ünite için öğrenme oranları belirlenmiştir. Tespit edilen öğrenme oranlarına göre öğrenci düzeyine uygun soru kombinasyonlu sınavlar türetilmiştir. Geliştirilen yazılım ile öğrencilerin moral – motivasyon düzeyini yüksek tutmayı esas alarak sürekli bir gelişim çizgisinin yakalanması hedeflenmiştir. Kendileri için özel olarak türetilmiş sorularla yapılan test çalışmaları ile çalışma motivasyonunun ve öğrenci başarılarının belirgin düzeyde arttığı gözlemlenmiştir.	bulanık mantık, yapay zeka, performans değerlendirme
239	Bulanık Mantık ve IOT Kullanarak Hibrit Akıllı Şebekeler İçin Verimli İzleme ve Kontrol Sistemi	Akıllı şebekeler, güç üretimi ve güç yönetiminde daha iyi güvenilirlik sağlamak için birbirine bağlı birden fazla güç kaynağı ve cihazdan oluşan elektrik şebekeleridir; akıllı şebekenin modern gelişmeleri, güç kaynaklarının kontrolünü ve akıllıya bağlı yükleri kontrol etmeyi amaçlamaktadır. özel bir yazılım / donanım geliştirerek veya akıllı şebekenin bileşenleri ile merkezi kontrol arasındaki iletişimi geliştirerek. Bu makalede akıllı şebeke sisteminin (iletişim ve kontrol) her iki tarafını da geliştirmeyi hedefliyoruz, akıllı bir şebekede yenilenebilir enerji ve fosil yakıt kaynakları ve devleti denetleyen şeylere dayalı bir izleme sistemi için bulanık mantık tabanlı bir kontrolör öneriyoruz akıllı şebekeye, akıllı şebekede meydana gelen arızalara ve bulanık denetleyicinin bu hataların üstesinden nasıl geldiği, bunların hepsi de akıllı şebekeye ekstra destek katmanı sağlar.	PV, solar energy, fuzzy logic, smart grid
240	Hodgkin-Huxley Nöron Modelinin Matlab Temelli Elektriksel Devre Benzetimi	Sinir hücrelerinin çalışmasını anlamak, fizyolojik özelliklerini ve davranışlarını incelemek için geliştirilen Hodgkin-Huxley, FitzHugh-Nagumo, Morris-Lecar, Hindmarsh-Rose, Izhikevich, Integrate & Fire ve Adaptive Exponential Integrate-Fire gibi birçok modelleme mevcuttur. Bu nedenle özellikle son yıllarda nöron yapısı, davranışı ve nöronlar arası fenomenler üzerine yapılan çalışmalar önemli bir alan haline gelmiştir. Nöron fizyolojisinin ve davranışlarının daha iyi anlaşılması için Hodgkin-Huxley (HH) nöron modeli, nümerik metotlar ile birçok kez simüle edilmiştir. Fakat literatür incelendiğinde Hodgkin-Huxley nöron modelinin elektriksel eş devresinin simüle edilmediği görülmüştür. Bu çalışmada, Hodgkin-Huxley nöron modeli eşdeğer devresi temel alınmış ve MATLAB/Simulink ortamında temel elektronik devre elemanları kullanılarak, nümerik metot benzetimlerinde kullanılan parametre değer aralıkları ile simüle edilmiş ve aksiyon potansiyelinin sadece dinlenme aşamasının oluştuğu diğer aşamaların oluşmadığı gözlemlenmiştir. Ancak devreye uygulanan uyarı akımı ve devrenin kapasite parametreleri değiştirildiğinde aksiyon potansiyelinin dinlenme, depolarizasyon ve repolarizasyon aşamalarının oluştuğu fakat hiperpolarizasyon durumunun tam olarak oluşmadığı gözlemlenmiştir. Böylece, nöron elektriksel eş devresinin oluşturduğu membran geriliminin, uyarı akımlarıyla ve kapasitans değerleriyle doğrudan ilişkili olduğu anlaşılmıştır.	Hodgkin-Huxley Modeli, Nöron Modelleri, Aksiyon Potansiyeli, Sinir Hücresi
244	Kablosuz Sensör Ağlarında Konum Belirlemede Sezgisel Algoritmaların Kuantum Davranışları ile Karşılaştırılması	Günümüzde, kablosuz sensör ağlarında (KSA) konum belirleme giderek önemli bir hale gelmektedir. Bir çok uygulamada kullanılan KSA’larda konum belirleme optimizasyon tekniği, istenilen amaca doğru, hızlı ve de güvenilir bir şekilde ulaşmak için önemli bir adım oluşturmaktadır. Bu nedenle hedeflenen konumları bulmayı amaçlayan çalışmada, doğadan esinlenerek oluşturulmuş yeni nesil sezgisel algoritmalardan Çiçek Tozlaşma Algoritması (FPA) ve Guguk Kuşu Arama Algoritması (CSA) metotları (KSA)’larda konum belirleme probleminin çözülmesi amacı ile karşılaştırılmıştır. Ayrıca bu algoritmaların küresel arama kabiliyetini ve doğruluğunu geliştirmek ve karşılaştırmak amacıyla da Çiçek Tozlaşma Algoritması (FPA) ve Guguk Kuşu Arama Algoritması (CSA) kuantum davranışlı arama mekanizmalarıyla ayrı ayrı birleştirilmiştir. Matlab ortamında test sistemine uygulanmış kuantum davranışlı QFPA ve QCSA ile standart FPA ve CSA’nın benzer problem çözümüne olan yaklaşımları da değerlendirilmiştir.	Kablosuz sensör ağları, Sezgisel algoritmalar, Kuantum davranışı, FPA, CSA, QFPA, QCSA
247	ISM 2.45 GHz MİKROŞERİT İMPLANT ANTEN TASARIMI VE DOKU İÇİ ÖLÇÜMLERİ	Bu çalışmada doku içi uygulamalar için kullanılabilecek özgün bir mikroşerit implant anten tasarımı önerilmiştir. Anten boyutu 30 mm*28 mm*1.59 mm olarak tasarlanmıştır. Tasarımında dielektrik sabiti 4.3, kayıp tanjantı 0.025 ve yüksekliği 1.52 mm olan FR4 taban malzemesi kullanılmıştır. İmplant antenin analizi CST Microwave Studio programında gerçeklenmiştir. İstenilen değerler elde edildikten sonra ise doku modeli oluşturularak deri doku içerisine implant anten yerleştirilmiştir. Tasarlanan mikroşerit implant antenin ISM bandında 2.45 GHz’de geri dönüş kaybı ve SAR değeri ölçülmüştür. Yapılan ölçümler sonucunda doku içi ve doku dışı sırasıyla geri dönüş kaybı -18 dB ve -33 dB, SAR değeri ise 153 W/kg olarak gözlemlenmiştir. Daha sonra antenin baskı-devre teknolojisi ile gerçeklenmesi yapılıp, deri dokusunun özelliklerini gösteren bir fantom sıvı oluşturulmuş ve anten bu sıvı içine yerleştirilmiştir. Son olarak da tasarımı yapılan antenin simülasyon ve deney sonuçları değerlendirilerek literatürdeki diğer çalışmalarla karşılaştırılması yapılmıştır. Deri dokusu içerisindeki ölçüm sonuçlarının da benzetim sonuçları ile oldukça uyumlu olduğu gözlemlenmiştir.	İmplant Anten, Doku İçi Uygulamalar, Biyotelemetri, Mikroşerit Anten
249	ENERJİ MERKEZİ EKONOMİK YÜK DAĞITIM PROBLEMİ ÇÖZÜMÜ İÇİN KIR KURDU OPTİMİZASYON ALGORİTMASI	Günümüzde ihtiyacımız olan enerjinin türü ne olursa olsun üretim, iletim, dağıtım aşamasında verimli ve ekonomik olarak kullanımı önemli hale gelmiştir. Gelişen teknoloji ve ihtiyaçlar doğrultusunda, geçmişte birbirinden bağımsız olarak yönetilen farklı enerji türlerinin bir arada yönetildiği yeni bir enerji konsepti ortaya çıkmıştır. Bu konseptte elektrik, gaz ve ısı gibi birden fazla enerji taşıyıcısının, enerji dönüşüm, dağıtım ve depolama cihazları vasıtasıyla, talep edilen elektrik, gaz, ısıtma, soğutma ve basınçlı hava gibi ihtiyaçların karşılanabilmesini sağlayan enerji alt yapıları Enerji Merkezi (EM) olarak kabul edilir. EM’ lerinin, talep edilen enerjiyi düşük işletme maliyeti ile karşılaması beklenir. Enerji merkezi ekonomik dağıtım problemi (EMEDP) doğrusal, konveks, düzgün ve diferansiyel olmayan çok boyutlu bir optimizasyon problemidir. Bu çalışmada EMEDP çözümü için Kır Kurdu Optimizasyon Algoritması (KKOA) kullanılarak sistem enerji maliyeti minimize edilmiştir. KKOA ile elde edilen sonuçlar, literatürde yer alan Yerçekimsel Arama Algoritması (YAA), Gelişmiş Yerçekimsel Arama Algoritması (GYAA), Parçacık Sürü Optimizasyonu (PSO), ve Genetik Algoritma (GA) gibi sezgisel algoritmaların sonuçları ile karşılaştırılmıştır. Karşılaştırılan sonuçlar, KKOA’ nın EMED problemi çözümünde diğer algoritmalara göre daha iyi performans gösterdiğini ortaya koymuştur.	Enerji merkezi, Ekonomik dağıtım, Kır kurdu optimizasyon algoritması
251	Çok Robotlu Üretim İstasyonlarında Çarpışma Olmaması İçin Çalışma Alanı Yönetimi	Robotik üretim tesislerinde, bir görevi istenen sürede bitirebilmek için çok robotlu istasyonlar kurulur. Robotik otomasyon yazılımları operatör bağımlıdır, kaza riskleri vardır ve verimleri düşüktür. İmalat sanayisinde firmalar özel çözümler üretmek yerine güvenilirliği ve sürdürülebilirliği kanıtlanmış mevcut ticari çözümleri tercih etmektedir. Ticari hat-dışı robot programlama yazılımları ortak alan içinde çalışan robotlar için bölge paylaşımını yörünge üzerinde bütüncül olarak denetlememektedir. Çarpışma denetimi animasyon ve bilgisayar oyunlarında kullanılan bir işlevdir. Bilgisayar destekli tasarım (CAD), bilgisayar destekli imalat (CAM) programlarında kısmen mevcuttur. Teknik açıdan çarpışma algılama çözülmüş bir problemdir. Mühendislik açıdan bakıldığında işlem yükü çok fazla olduğundan dolayı her platform için uygulanabilirlik sorunludur. Bu çalışmada ortak alan yönetimini verimli hale getirecek robotlar arası eş zamanlama sağlamaya elverişli hat-dışı robot programlama yazılımı konu edilmiştir. Sunulan çalışmanın özgün yönleri şu şekilde sıralanabilir: Zaman ve konuma bağlı olarak robot yörüngeleri değerlendirilerek sinyalleşme önerilmiştir. Böylelikle ortak alan daraltılmış ve robotların bekleme süreleri azaltılarak iş verimleri arttırılmıştır. Robot kinematik bilgilerinden hesaplanan ön bilgilerle bütün olarak tüm parçalar için kontrol yapmak yerine yalnız riskli grupların analizi yapılmaktadır. Hesaplama yükünün azaltılmasıyla, basitlik nedeniyle tercih edilen hücre bölütleme tabanlı yöntemler yerine, yüzey kaplamalarının kesişimi değerlendirilmiş ve sıfır toleranslı çarpışma tespiti gerçekleştirilmiştir.	Endüstriyel Robot, Esnek Otomasyon, Hat Dışı Programlama, Bölge Yönetimi, Çarpışma Algılama
254	PID ve Bulanık Mantık Tabanlı DC Motorun Gerçek Zamanlı Konum Kontrolü	Son yıllarda güç elektroniği ve mikro elektronik teknolojisinin hızlı gelişimi ile birlikte fırçasız DC motor kullanım alanı oldukça genişlemiştir. Fırçasız DC motor küçük hacim, hafiflik, yüksek verimlilik, enerji tasarrufu, kolay hız ayarı, basit yapı, güvenilir çalışma ve kolay bakım gibi birçok avantaja sahiptir. Günümüzde endüstriyel kontrol proseslerinde fırçasız DC motor yaygın olarak kullanıldığından dolayı DC motor kontrolü önemli bir problem haline gelmiştir. Bu amaçla bu çalışmada, DC motorun pozisyon kontrolü için PID ve Bulanık Mantık kontrolörleri kullanılmıştır. DC Motorun dokümanından gerekli parametreler alınarak DC Motorun dinamik denklemleri ve transfer fonksiyonu çıkarılmıştır. Transfer fonksiyonu üzerinde simülasyon çalışmaları yapılarak PID ve Bulanık Mantık katsayıları hesaplanmıştır. Hesaplanan katsayılar ile gerekli blok diyagramları Matlab Simulink ortamında Waijung bloklarıyla oluşturulup Code-Genaration aracı ile STM32F4 mikrodenetleyici kitine gömülmüştür. PID ve Bulanık Mantık kontrolör yapıları Mikrodenetleyici içerisine gömülerek DC Motorun pozisyon kontrolü üzerine başarılı deneyler gerçekleştirilmiştir.	Bulanık Mantık, PID, DC Motor, Pozisyon Kontrol, STM32F4
257	Design, Producing and Testing of 12-Step Three-Phase Voltage Source Inverter with Flexible Independent PWM Current Control for Brushless Direct Current Motor	Brushless motors are used in wide areas in the industrial and domestic applications owing to their superior advantages over other type electric motors such as induction and brushed direct current motors. Owing to fact that the brushless direct current motors and their drivers are cheaper and easier to design than drives of permanent magnet synchronous motors, brushless direct current motors are preferred a large application areas. But BLDC motor drivers are still run classical three-phase six-step inverter. Because of that the BLDC motors are run classical three-phase six-step inverter, the BLDC motor does not show its real dynamic performance. If BLDC motor is run via 12-step inverter, it gives a better dynamic performance than that of six-step inverter. The aim of this study, to manufacture 12-step inverter which controls phase currents using pulse width modulation (PWM) technique and to analyze the dynamic performance of BLDC motor running under purposed 12-step inverter. In the 12-step inverter, two or three transistors are on conduction mode at each time interval alternatively and in order to keep switching losses minimum only one transistor runs PWM mode in this study. The experimental results show that purposed flexible independent PWM 12-step inverter works perfectly and this proposed inverter provides the BLDC motor generating high dynamic performance than that of six-step one.	BLDC Motor, voltage source inverter, 12-step inverter, six-step inverter, PWM current control, BLDC motor speed control
258	Jeneratör Sistemi için Bulut Bilişim Tabanlı Endüstriyel Nesnelerin İnterneti Uygulaması	Endüstri 4.0 dönüşümü ile sanayideki mevcut üretim anlayışı, bilişim teknolojileri ile birlikte yeniden şekillenmektedir. Nesnelerin interneti ve bulut bilişim bu dönüşümün en önemli bileşenleri olarak karşımıza çıkmaktadır. Bu çalışmada, endüstriyel bir sistemin benzetimi olarak elektrik üretimi yapan jeneratör sistemi ana sistem olarak kullanılmıştır. İçten yanmalı bir motor ile tahrik edilen 3 fazlı, AC alternatör için gerilim, akım, frekans, alternatör sıcaklığı vb. ve mekanik tahrik sağlayan içten yanmalı motor için ise yağ/su basıncı, yağ/su sıcaklığı, yakıt seviyesi vb. elektriksel ve fiziksel büyüklükler PLC ve sensörler aracılığı ölçümlenmiştir. Jeneratör sistemine ait bu ölçüm verilerinin hem bölgesel olarak HMI ekran ile bilgisayar ekranı üzerinden hem de uzak bir nokta olarak Web tabanlı biçimde izlenmesi sağlanmıştır. Fiziksel ve elektriksel ölçümlerin gerek kullanıcı için görüntülenmesinde gerekse bulut bilişim sistemine aktarılmasında; günümüzde gittikçe yaygınlaşan ve yeni bir protokol olan MQTT haberleşme protokolü ve endüstriyel sistemlerde sıkça kullanılan Modbus protokolü ile birlikte RS485 haberleşme standardı kullanılmıştır. Ölçüm verileri, dizel yakıt ile çalışan jeneratörün performans değerlendirmesinde kullanılmak üzere Microsoft Azure bulut bilişim sisteminde kayıt altına alınmıştır. Bunu sağlamak için ilk olarak Raspberry Pi üzerinde çalışan Node-Red yazılımı kullanılmıştır. İkinci olarak ise aynı uygulama yapısı Windows tabanlı işletim sistemi üzerinde çalışan Labview yazılımı üzerinde oluşturulan bir kullanıcı arayüzü ile sağlanmıştır. Ayrıca Microsoft PowerBI internet platformu ile verilerin internet üzerinden uzaktan izlenmesi ile anlık olarak canlı ölçüm analizlerinin yapılması sağlanmıştır.	Nesnelerin İnterneti, Bulut Bilişim, Endüstri 4.0, Labview, Jeneratör.
262	Dört Serbestlik Dereceli Bir İnsansız Sualtı Aracının 3 Boyutlu Bilgisayar Benzetimi	Torpido tipi insansız sualtı araçları (İSA) günümüzde, sualtı hareketlerinin izlenmesi, okyanus dibi sıcaklık haritalarının çıkarılması, tuzlu su katmanlarının belirlenmesi gibi uzun menzilli görevleri başarı ile yerine getirmektedir. Kayıp arama ve kurtarma, sünger toplama, mayın temizleme, gemi altı bakımı, gemi altı hasarlarının görüntülenmesine yönelik uzman incelemesi işlemleri, tehlikeli derinliklerde görüntü alma, batıkların incelenmesi gibi detaylı bölgesel araştırmalar ise modüler tip İSA’ları ile sağlanmaktadır. Benzer şekilde, İSA’nın sahil güvenliğini sağlama, askeri birtakım görevleri yerine getirme, baraj tabanlarının temizlenmesi, göl, tatlı su kaynakları, sualtı mağaraları, aktif sualtı volkanları, akarsuların denizlere döküldüğü akarsu ağızları gibi alıcı su ortamlarının düzenli kirlilik analizi ve kirlilik haritalarının çıkarılması gibi toplumsal ve doğal yaşamın güvenliğine yönelik önleyici görevleri bulunmaktadır. Meksika Körfezi’nde yaşanan ham petrol sızıntısının yol açtığı çevre felaketi gözleri sondaj platformlarına çevirmiştir. Platform ayaklarının bakımı, boru hatlarının izlenmesi, sızıntı tespiti, su altında kaynak işlemleri gibi tehlikeli işlemler uzaktan kumandalı İSA ile yapılmaktadır. Bu çalışma, 4 serbestlik derecesine sahip bir İSA’nın bilgisayar destekli 3 boyutlu (3D) modellemesini ve model üzerindeki benzetim uygulamalarını ele almaktadır. Benzetim programları sayesinde, yüksek maliyet ve zaman gerektiren testleri en aza indirgemek, hatalı tasarımların yol açacağı hasar ve kayıpların önüne geçmek mümkündür. İSA ve üzerlerindeki ekipmanlar yüksek maliyetlidir. Bu nedenle kullanıcıların, deniz ortamında araç kullanmadan önce simülatörde eğitime almaları gerekir. İSA’nın modellenmesi ve benzetimi üzerine geliştirilen yazılımlar, sualtı araştırmalarındaki başarımı arttırmada önemli bir rol oynayacaktır.	3 Boyutlu Modelleme, Simülasyon, İnsansız Sualtı Aracı, Unity 3D, Autodesk Maya
264	Effect of Dielectric Substrate Parameters Which Dimensions of Lens and Distance From Antenna on The Gain Enhancement of Microstrip Antenna with Metamaterial	In this study, it was aimed to determine the effect of dielectric substrate parameters which dimensions of lens and distance from antenna used as lens layer in front of antenna on antenna gain for the 2.45 GHz Wifi frequency band and calculate the effect of dielectric substrate on increasing the gain of classical microstrip antenna by using metamaterial lens layer (Square split ring resonator). For this purpose, a conventional microstrip antenna with a center resonant frequency of 2.45 GHz was first designed with the help of an electromagnetic simulation program. Then, the dielectric lens layer's size and distance from the antenna parameters were optimized and a maximum gain of 16% was obtained. In addition, it was determined that the dielectric lens layer size had more effect on increase of gain than the distance between antenna and lens layers. Then, the dielectric lens layer, 5λ / 16 antenna size and λ / 4 antenna distance which selected randomly, was designed and placed as a lens in front of the antenna (without using metamaterial). It was observed that the dielectric lens layer had an effect of antenna gain of about 7% for the single layer and 22% for the double layer. A square split ring resonator-shaped metamaterial lens layer with the same parameters as the resulting dielectric lens layer was then designed and placed in front of the conventional microstrip patch antenna for the 2.45 GHz Wifi frequency. It was observed that the lens layer with metamaterial increased the gain of the antenna by about 22% by placing it in single layer and 87% by placing it in double layer in front of the conventional microstrip amenna.	Metamaterial, substrate parameters, microstrip antenna
265	Akıllı Şebekelerde İletişim Altyapısı ve Siber Güvenlik	Akıllı şebekeler, mevcut elektrik şebekelerinin bilgi iletişim teknolojileri ile donatılmış yeni nesil güç sistemlerine dönüştürülmesidir. Gelişmiş bilgi iletişim teknolojilerinin ve yenilenebilir enerji kaynaklarının etkin bir şekilde mevcut elektrik şebekelerine entegre edilmesi geleceğin güç sistemlerinin verimlilik ve etkinliğini artıracaktır. Siber-fiziksel bir sistem olan akıllı şebekeler sağladıkları olanakların yanı sıra siber güvenlik ile ilgili ciddi sorunları da beraberinde getirmektedirler. Bu sorunları engellemek, tespit etmek ve sistemi bunlara karşı korumak için iletişim altyapısının verimli, güvenilir, güvenli ve etkin bir şekilde tasarlanması gerekmektedir. Bu çalışmada akıllı şebeke iletişim altyapısındaki siber güvenlik gereklilikleri, ağ zafiyetleri, güvenli iletişim mimarileri ve protokolleri ile siber saldırıların engellenmesi konuları ele alınmıştır. Ayrıca, akıllı şebekelerde öne çıkan siber güvenlik zafiyetlerinin ve çözümlerinin derinlemesine anlaşılması sağlanarak, konu ile alakalı gelecekte yapılacak çalışmalara yol gösterilmesi amaçlanmıştır.	Siber Fiziksel sistem, Akıllı şebekeler, İletişim altyapısı, Siber güvenlik
266	Vücut Yağ Miktarı / Yüzdesi Hesaplama Yöntemleri: Sistematik Derleme	Obezite tedavisinde hedef yağ kütlesinin azaltılması amaçlanır. Bu yüzden, vücut yağ yüzdesinin hesap-lanması önemlidir. Bu çalışma, vücut yağ yüzdesinin hesabı için literatürdeki makalelerin sistematik bir derleme şeklinde sunulmasını amaçlar. Makale taraması için Sakarya Üniversitesi "Akademik Arama – EDS" platformu kullanılmıştır. Arama için "Body Fat Percentage Calculation", "Body Fat Percentage Estimation", "Body Fat Per-centage Equations" ve "Body Fat Percentage Prediction" anahtar kelimeleri kullanılmıştır. Anahtar kelimeler li-teratürde son yıllarda vücut yağ yüzdesi hesaplaması üzerine yapılan çalışmalarda kullanılan anahtar kelimelerdir. Diğer arama kriterleri şunlardır. Dil: İngilizce, Yayın Tarihi: 2000-2019. Yayınlar sadece hakemli dergilerden elde edilmiştir. Toplam 234 makale elde edilmiştir. Dahil edilme kriterlerine göre 234 makaleden 31 makale sis-tematik derleme kapsamında değerlendirilmiştir. Türkiye içerisinde yapılmış çalışmalar da araştırılmış olup Türkçe veya İngilizce herhangi bir çalışmaya rastlanılmamıştır. Elde edilen bulgulara göre, vücut yağ yüzdesi hesaplaması için sıklıkla antropometrik ölçümler kullanılmıştır. Eşitlik çıkarmak için istatistiksel temelli klasik yöntemler tercih edilmiştir. Eşitlik korelasyon değerleri 0.42< R<0.99 arasında değişkenlik göstermektedir. Eşitliklerin performansını belirleyen en önemli faktörler yaş, cinsiyet, etnik köken ve antropometrik ölçümler olduğu tespit edilmiştir. Sonuç olarak vücut yağ yüzdesi hesabı için yaş etnik yapı ve diğer parametreler göz önüne alınarak erkek ve kadınlar için ayrı eşitliklerin geliştirilebilir ve kullanılabilir.	Vücut kompozisyonu, vücut yağ yüzdesi hesaplama, sistematik derleme, vücut yağ yüzdesi eşitlikleri, vücut yağ yüzdesi tahmini
269	Ara Harmonik Kestiriminde Prony ve ADALINE Yöntemlerinin Karşılaştırılması	Özellikle enerji ve güç sistemlerinde harmonik kestirimi, önemli rol oynamaktadır. Harmonik ve ara harmoniklerin kestirimi konusunda birçok yöntem ve teknik geliştirilmiştir. Bunlar arasında matematiksel dönüşümler (Fourier, Hartley, Hilbert-Huang vb.), filtrelemeler (adaptif, Kalman vb.) ve parametrik yöntemler (Prony, ADALINE, MUSIC vb.) yer almaktadırlar. Gerçekleştirilen çalışmada; Prony ve ADALINE yöntemlerinin ara harmonik kestirimindeki performansları incelenmiştir. Benzetimler için gerekli veriler, fotovoltaik sistemler için uygulanan P&O MPPT algoritmasından üretilmektedir. Böylece bu model; karşılaştırılan yöntemleri farklı harmonik içerik yoğunlukları (harmoniklerin birbirine yakınlıkları) açısından deneme olanağı vermektedir. Farklı benzetimlerle yapılan karşılaştırmalar sonucunda, veri sayısının düşük olduğu durumlarda Prony yönteminin daha tercih edilebilir olduğu; yüksek olduğu ve görece olarak çok sayıda nöronun kullanıldığı durumlarda da ADALINE yönteminin Prony yönteminden daha başarılı sonuçlar verdiği görülmüştür.	Ara harmonik, Prony yöntemi, ADALINE
271	Sabit Mıknatıslı Senkron Generatör Performansının Yapay Sinir Ağı Modelleri ile Kestirimi	Çevre kirliliğinin artması ve fosil yakıtların azalması ile yenilenebilir enerji kaynaklarına ilgi artmıştır. Yenilenebilir enerji kaynaklarını kullanarak enerji arz güvenliğini ve çeşitliliğini sağlamak mümkündür. Bu bağlamda, enerji üretiminde payı her geçen gün artan yenilenebilir enerji kaynaklarından biri olan rüzgâr enerjisi, yerel ve çevre dostu bir çözüm olarak ortaya çıkmaktadır. Rüzgâr türbinlerinde birçok farklı tipte jeneratör kullanılmaktadır ve bunlar birbirlerine göre avantaj ve dezavantajlara sahiptir. Sabit mıknatıslı senkron generatörler (SMSG) yüksek verim, yüksek güç yoğunluğu ve dişli sistemine gerek olmadan direkt olarak rüzgâr türbinlerinde kullanılma gibi avantajlarından dolayı tercih edilmektedirler. Bu çalışmada, rüzgâr türbinlerinde kullanıma uygun 14-kutuplu yüzey yerleştirmeli, içten rotorlu, 2,5 kW SMSG’nin performansı mıknatısın fiziksel yapısı değiştirilerek incelenmiştir. Bu amaçla toplam kullanılan mıknatıs miktarı, verim, güç kaybı gibi performans parametreleri tek ve iki gizli katmana sahip çok katmanlı sinir ağı (MLNN), elman sinir ağı (ENN) ve radyal tabanlı fonksiyon sinir ağı (RBFNN) kullanılarak başarılı bir şekilde kestirilmiştir.	çok katmanlı sinir ağı, elman sinir ağı, radyal tabanlı fonksiyon sinir ağı, sabit mıknatıslı senkron generatör
276	EĞRİ UYDURMA TEKNİĞİNE DAYALI YENİ BİR YÖNTEMLE FOTOVOLTAİK PANELLERİN SICAKLIK KATSAYILARININ ELDE EDİLMESİ	Bu çalışmada, fotovoltaik panellerin performans parametrelerine (kısa-devre akımı, açık-devre gerilimi ve maksimum çıkış gücü) ait sıcaklık katsayılarını elde etmek için yeni bir yöntem ortaya konmuştur. Eğri uydurma tekniğine dayanan bu yeni yöntem, ölçülen ve hesaplanan performans parametreleri arasındaki en küçük hata değerlerini sağlayan sıcaklık katsayılarını elde etmektedir. Yeni yöntem silikon tabanlı bir fotovoltaik panel için test edilmiştir. Bu panelin; yeni yöntemden elde edilen sıcaklık katsayıları ve kataloğunda sunulan sıcaklık katsayıları dış ölçülen performans parametreleri kullanılarak ortalama karekök hata yaklaşımı ile karşılaştırılmıştır. Sonuç olarak, yeni yöntemden elde edilen sıcaklık katsayılarının, katalog sıcaklık katsayılarından daha iyi bir doğrulukla performans parametrelerinin sıcaklık bağımlılığını ifade ettiği ortaya konmuştur. Mevcut yöntemlerden farklı olarak, yeni yöntem sıcaklık katsayılarını elde etmek için sabit parametrelere, belirli kısıtlamalara veya ilave bir deneysel düzeneğe ihtiyaç duymamaktadır.	sıcaklık katsayısı, fotovoltaik panel, performans parametreleri
278	Farklı Tip LED Sürücülerin Güç Kalitesi Performanslarının Belirlenmesi	Günümüzde gelişen teknolojiye paralel olarak aydınlatma alanında yeni nesil ürünler ortaya çıkmakta ve mevcut sistemlerde iyileştirmeler yapılmaktadır. Bu iyileştirmeler genellikle konvansiyonel aydınlatma ürünlerinin ışık yayan diyotlarla (Light Emitting Diode - LED) değiştirilmesiyle gerçekleştirilmektedir. Bu değişimlerin en önemli amacı şüphesiz enerji verimliliğini artırmaktır. LED’ler uzun ömür, yüksek ışıksal etkinlik, renk kontrolü ve çevre dostu gibi önemli özelliklere sahip olmasına rağmen çalışma karakteristikleri gereği bir sürücü devresine ihtiyaç duymaktadırlar. Bu sürücü devrelerinin içerdiği güç elektroniği elemanları LED’lerin sistemden harmonikli akım çekmelerine neden olmaktadır. Bu nedenle LED sürücülerin güç kalitesi üzerine etkilerini analiz etmek ve yorumlamak çok önemlidir. Bu çalışmada, ticari olarak kullanımda olan farklı üreticilere ait LED sürücülerin harmonik içeriği, toplam harmonik bozulumu ve güç faktörü değerleri incelenmiştir. Ayrıca aynı sürücü üzerinden farklı sürme akımlarında ölçümler yapılarak sürme akımlarının güç kalitesine etkisi ortaya konulmuştur. Çalışma sonucunda, farklı üreticilere ait LED sürücülerin güç kalitesi üzerine önemli etkilerinin olduğu ve bu etkilerin sürme akımına bağlı olarak değiştiği görülmüştür.	LED Sürücüler, Güç Kalitesi, Harmonik, Güç Faktörü
286	KARINCIK VE KULAKÇIK ERKEN VURULARININ OTOMATİK TESPİTİNE DAYALI YENİ BİR YAKLAŞIM	Kalp-damar hastalıklarının tanısında kullanılan Elektrokardiyogram (EKG) işaretleri, bu hastalıklarının izlenmesi sürecinde sürekli olarak kaydedilip değerlendirilmeleri, uygun tanı ve tedavinin belirlenmesi ve oluşabilecek komplikasyonların gözlemlenmesi açısından oldukça önem taşımaktadır. Kalp hastalıkları arasında en sık karşılaşılan rahatsızlıklar, aritmilerden kaynaklanmaktadır. Bu çalışmada, kalp aritmilerinden olan Erken Kulakçık Vurusu (APC) ve Erken Karıncık Vurusunu (PVC) bilgisayar ortamında otomatik tespit ederek hekime kolaylık sağlamak hedeflenmiştir. Bu kapsamda, ilk olarak MIT-BIH Aritmi veri tabanından EKG sinyalleri alınmış ve sinyaller üzerinde bulunan P, Q, R, S, T kritik noktaları tespit edilmiştir. Sonrasında, Yapay Sinir Ağları (YSA) kullanılarak APC, PVC ve Normal Sinüs Ritmi (NOR) olarak aritmi sınıflandırılması yapılmıştır. Farklı YSA yapıları arasında en iyi sonucun Çok Katmanlı Algılayıcı (ÇKA) ile elde edildiği görülmüş ve sınıflandırmada test doğruluğunun 3 katlı çapraz doğrulama ile %99.78, 10 katlı çapraz doğrulama ile de %99.89 olduğu belirlenmiştir.	Elektrokardiyogram, Erken Kulakçık Vurusu, Erken Karıncık Vurusu, Yapay Sinir Ağları
288	Arayüzey Doğal Oksit Tabakalı Al/p-Si/Al Yapıların Dielektrik Karakteristiklerine Ölçüm Frekansının Etkileri	Deneysel olarak karakteristiklerini belirlemeye çalıştığımız arayüzey doğal oksit tabakalı Al/p-Si/Al metal/oksit tabaka/yarıiletken veya diğer bir adıyla metal/yalıtkan tabaka/yarıiletken (MIS) yapılar elde edilmiştir. Bu yapı için taban malzeme olarak 1-10 Ω-cm özdirençli p-Si yarıiletkeni kullanılmıştır. Arka yüzeyi omik kontaklı olan bu p-Si dilim, laboratuvar ortamında ön parlak yüzeyi üzerinde doğal oksit SiO2 tabakasının oluşması sağlanmıştır. Diyot parametrelerinin elde edilmesi için, yaygın olarak kullanılan, farklı frekanslarda kapasite-gerilim (C-V) kondüktans-gerilim (G-V) ölçümlerinden Al/p-Si MIS yapının deneysel frekans admittans karakteristikleri elde edilmiştir. Bu karakteristiklerinden, gerçek 𝜀′ ve sanal dielektrik 𝜀′′ sabiti, loss-tanjant (𝜀′′/𝜀′), gerçek 𝑀′ ve sanal elektriksel modulüs 𝑀′′ ve ac iletkenliği 𝜎𝑎𝑐 gibi parametreleri hesaplanmış ve gerekli grafikler çizimleri ve yorumları yapılmıştır.	Metal/oksit tabaka/yarıiletken (MOS), Schottky diyotlar, Özellikler, kapasite-kondüktans, Dielektrik Spektroskopi
289	Yüzeyi Kimyasal Buhar Biriktirme Yöntemiyle Grafen Kaplanmış Gümüş Yüzeyin Yansıtma ve Islatılabilme Özelliklerinin İncelenmesi	Malzemelerin yüzey özelliklerinin korunmasında grafen kritik bir nanomalzeme vazifesi görmektedir. Özellikle kimyasal olarak reaktif davranan metal yüzeylerin korozyon dirençlerinin artırılması endüstriyel uygulamalarda önem arz etmektedir. Yapılan çalışmalar pürüzsüz bir atomik yapıya sahip, kimyasal olarak inert, mekanik ve termal kararlılığa sahip olan grafen filmlerin üstün bir korozyon ve oksidasyon bariyeri görevi gördüğünü ispatlamıştır. Gümüş metali, yüksek elektrik ve ısı iletkenliği ile beraber bütün metaller içerisinde en yüksek yansıtma kabiliyeti başta olmak üzere, yüzey plazmon rezonansı gibi birçok üstün optik özelliklere sahip olan bir metaldir. Atmosfer ortamında gümüş her ne kadar oksitlenmese de havada bulunan kükürt içerikli gazlar sebebiyle gümüş yüzeyinde gümüş sülfür (Ag2S) tabakası oluşur ve kararmalar meydana gelir. Oluşan bu tabaka elektriksel, optik ve ıslatılabilirlik gibi yüzey özelliklerini olumsuz etkiler. Bu çalışmada optik ve elektronik uygulamalarda yaygın olarak kullanılan gümüş yüzeylerin kimyasal buhar biriktirme yöntemiyle sentezlenmiş grafen ile kaplanmasının yüzey özelliklerine etkisi, özellikle de ıslatılabilirlik ve yansıtma özelliklerine olan etkileri araştırılmıştır. Bu çalışmada Ag altlık üzerine büyütülen birkaç tabakalı grafen filmlerin temas açıları 96.7o olarak tespit edilmiştir. Yapılan yüzey kaplamaları taramalı elektron mikroskobu (SEM), geçirimli elektron mikroskobu (TEM) ve Raman spektroskopisi çalışmaları ile karakterize edilmiştir.	grafen, ıslatılabilirlik, kimyasal buhar biriktirme, optik yansıtma
290	Termal Sistemler için Oransal-Integral Denetleyici Tasarımı	Bu çalışmada birinci derece zaman gecikmeli (FOPTD) ve ikinci derece zaman gecikmeli (SOPTD) modellerle ifade edilen termal sistemlerin kararlılık ve performansı için oransal integral (PI) denetleyicilerin elde edileme yöntemi önerilmiştir. Kararlılığa ek olarak, denetleyici parametreleri her bir sistem için arzu edilen kazanç kesim frekansı ve faz payı özelliklerini sağlamak üzere ayarlanmıştır. Denetleyici tasarım şeması açıkça verilmiştir ve sonuçlar literatürden elde edilmiş bazı modeller üzerinde uygulanmıştır. Yöntemi kanıtlamak için görsel örnekler verilmiştir.	Oransal integral denetleyici, termal system, birinci derece, kinci derece, zaman gecikmeli
291	FCS Based Memcapacitor Emulator Circuit	In this paper we have designed a grounded memcapacitor emulator which is a part of memristive system providing a nonlinear relationship between Charge and Voltage. The Floating Current Source (FCS) possesses a low power consumption feature, has been utilized for the memcapacitor emulation. In this study, a memcapacitor emulator is designed utilizing discrete circuit elements. The proposed emulator circuit exhibits a simple design consisting of MOSFETs and capacitors. The emulator performance is verified theoretically, and computer simulations and results are discussed here.	Memcapacitor, FCS
292	İç Sular İçin Otonom Suüstü Araç Tasarımı ve Uygulaması	Bu makale, iç sularda çalışacak düşük maliyetli ve modüler bir otonom suüstü robotunun tasarım ve gerçeklemesini ele almaktadır. Tasarım süreci üç aşamadan oluşmaktadır: Mekanik ve elektro-mekanik tasarım, elektrik ve elektronik tasarım ve yazılım tasarımı. Mekanik tasarım, dalgalı zamanlarda devrilme riskinin düşük olmasından dolayı çift gövdeli yapıya dayanmaktadır. Maliyeti düşürmek için piyasada mevcut gövdeler ve elektrikli dıştan takmalı motor tercih edilmiştir. Robot, servo motor tarafından kontrol edilen dümen sayesinde yönlendirilir. Robotun otonomisini gerçeklemek için üzerindeki bilgisayarda çalışan Robot Operating System tabanlı yazılım geliştirilmiştir. Robota ait bilgiler yer istasyon yazılımı üzerinden anlık gözlemlenebilmektedir. Geliştirilen robotik sistem, bir dizi saha deneyleriyle test edilmiştir. Sistem ayrıca mevcut tasarımlar ile de karşılaştırılmıştır. Robotun geniş güverte alanına ve modüler yazılım mimarisine sahip olması kullanıcılara, çevre izleme, gözetleme ve devriye gibi çok çeşitli uygulamalar için gerekli farklı sensörleri ve mekanik parçaları sisteme kolayca entegre etmelerini sağlamaktadır.	Otonom suüstü aracı, otonom robotlar, saha robotiği
295	Fil Sürü Optımızasyonu Kullanılarak Dört Alanlı Yük Frekans Pid Kontrolörü Ayarlanması	Güç sistemi kalitesi ve güvenilirliği birçok faktöre bağlıdır. Bunların en önemli olanlarından biri, “Yük Frekans Kontrolü”dür (YFC). YFK’nün amacı, değişken yük ihtiyaçlarını frekansta sıfır varyasyonla indüklemek için üretimin sonrasındaki güç çıkışlarını dengelemektir. PID kontrolörü, titreşimi gidermek, sinyal kontrolünü arttırmak, hata yaklaşımını sıfıra indirmek ve kontrolör girişini değiştirmede hızlı tepki, özellikle geç kalma, aşma ve yatışma sürelerini maksimuma çıkarma için gereken tüm dinamikleri barındıran üç parametreye sahiptir. Bu çalışmada, dört alanlı ara bağlantılı güç sistemlerini kontrol eden PID kontrolörünün parametrelerini optimize etmek için optimizasyon yöntemlerinden birinin kullanımını gösterilmektedir. PID kontrolör parametreleri, Fil Sürü Optimizasyonu (Elephant Herding Optimization) (EHO) metodu kullanılarak ayarlanmıştır. Çoklu arıza değerleri ve zaman kullanarak diğer PID ayarlama için kullanılan optimizasyon yöntemlerinden biri olan Parçacık Sürü Optimizasyonu yöntemine ile arasında bir karşılaştırma ve sonuçlar ortaya koymaktadır.	Yük Frekans Kontrolüdür (YFC), PID kontrolörü, Fil Sürü Optimizasyonu, Parçacık Sürü Optimizasyonu
298	Tepe Akım Kontrol Modunda Çalışan SEPIC DA/DA Dönüştürücünün Tam Çözümlü Sembolik Zayıf Sinyal Analizi	Bu makalede tepe akım kontrollü izolasyonsuz SEPIC dönüştürücünün tam çözümlü küçük sinyal analizi sürekli iletim modunda "pwm switch" modeli vasıtasıyla sunulmuştur. Makalede sunulan analiz SEPIC dönüştürücünün çıkış geriliminin kontrol gerilimine oranından oluşan transfer fonksiyonunun sıfır ve kutuplarını topolojideki 4 reaktif elemanının iç dirençlerini içine katarak sembolik formda gösterir. Analizi yapılan transfer fonksiyonu 4. dereceden pay ve 5. dereceden paydadan ibaret olup, transfer fonksiyonun sıfır ve kutuplarının sembolik formüllerinin elde edilmesi için belli şartlar altında yaklaşıklık yapılması zorunludur. Sembolik formda türetilmiş olan transfer fonksiyonunun doğruluğu gerilim yükselten ve gerilim düşüren çalışma modlarında iki ayrı sayısal örnek üzerinde gösterilmiştir. Bu sayısal örneklerde ortalama devre modelleri vasıtasıyla yapılan frekans domeni PSpice devre benzetimleri ve zaman domeninde yapılan LTspice devre benzetimlerinin sonuçları karşılaştırılmıştır. SEPIC dönüştürücünün transfer fonksiyonunun matematiksel analizleri, PSpice ve LTspice devre benzetimleri ile laboratuvar ölçüm sonuçları birbirlerini desteklemeleri göstermektedir ki makalede analizi sunulan transfer fonsiyonunu başarılı bir şekilde türetilmiştir.	SEPIC, tepe akım modu kontrolü, pwm-switch, küçük sinyal analizi, sürekli iletim modu
312	Dizel Elektrikli Lokomotiflerde Cer Sistemlerinin Gelişimi Üzerine Bir İnceleme	Bu çalışmada dizel elektrikli lokomotiflerdeki çeşitli cer sistemleri ve bunların farklı elektro-mekanik yöntemlerle oluşturulmuş kontrol düzenekleri incelenmiş, yıllar içerisinde gelişen farklı topolojiler anlatılmıştır. TÜLOMSAŞ (Türkiye Lokomotif ve Motor Sanayii A.Ş) tarafından tasarlanıp üretilen ve TCDDTAŞ (Türkiye Cumhuriyeti Devlet Demir Yolları Taşımacılık A.Ş.) tarafından ticari işletmede kullanılan anahat ve manevra lokomotiflerinden alınan örneklerle cer sistemleri detaylı olarak ele alınmıştır. Alternatif akım ve doğru akım cer sistemleri karşılaştırmalı olarak incelenmiş, güç elektroniğinin gelişmesi ve raylı sistemlerde uygulama alanı bulmasıyla ortaya çıkan güç kontrol yapıları anlatılmıştır.	Cer Sistemi, Dizel Kontrol, Cer Motoru, Lokomotif, Jeneratör-set
316	Sabit Mıknatıslı Senkron Motorun Dinamik Davranış Analizi ve Doğrusal Olmayan Kontrolör ile Kaos Kontrolü	Bu çalışmada sabit mıknatıslı senkron motorların dinamik davranışları analizi edilmiş ve sabit referans sinyali için doğrusal olmayan çıkış regülasyon kontrolü işlenmiştir. Dinamik analiz literatürde va rolan çalışmalara dayandırılarak kaos fenomenine ilişkin yeni sonuçlar elde edilmiştir. Belirli ve belirsiz yük torkları altında sabit çalışma noktasında motor hız regülasyonu ve direkt eksen akımı durum geri beslemesi kontrolü ile sağlanmıştır. Bunun ötesinde kontrol kuralı integral içeren yardımcı sistem vasıtasıyla parametre belirsizliklerine karşı dayanıklılık anlamında geliştirilmiştir.	Kaos, SMSM, Doğrusal Olmayan Regülasyon Problemi, Geribeslemeli Kontrol, Dayanıklılık
317	HABERLEŞME İÇERMEYEN MİKRO ŞEBEKELER İÇİN DÜŞÜM KONTROL TABANLI ORANTISAL GÜÇ PAYLAŞIM YÖNTEMİ	DC mikro şebekelerinin popülerliği oldukça artsa da yük paylaşımı mikro şebekelerde yaygın kullanımın önüne geçen çözümlenmemiş bir engel teşkil etmektedir. En çok tercih edilen yük paylaşım yöntemlerinden biri olan geleneksel düşüm yöntemi kısmen yük paylaşımını sağlasa da bu hatların eşit direnç değerlerine sahip olmasına bağlıdır. Ayrıca bu sistemin bir diğer dezavantajı ise baralarda oluşan düşüm tabanlı kontrolden kaynaklanan fazladan gerilim düşümüdür. Bu çalışma da DC mikro şebekeleri için orantısal yük paylaşımını haberleşme içermeyen bir şekilde başarı ile sağlayan yeni bir yaklaşım önerilmiştir. Bu yöntem sabit bir gerilim yerine doğrultulmuş sinüzoidal dalga şekline sahip DC gerilimi önermektedir. Bu sayede periyodik bir sinyal üretilerek AC düşüm tabanlı kontrolde olduğu gibi yüklenmeye bağlı olarak sinyalin frekansı düşürülmüştür. Önerilen yöntemi doğrulamak amacı ile geleneksek düşüm yöntemi ile karşılaştırıcı bir benzetim çalışması gerçekleştirilmiştir. Önerilen yöntem sistemin gerilim performansını yaklaşık olarak %5 ve yük paylaşım performansını da %17.10 oranında arttırdığı görülmüştür.	DC mikro şebeke, düşüm kontrolü, güç yönetimi, yük paylaşımı
318	VHDL İLE TAM GÖMÜLÜ BİR TETRİS OYUNU GERÇEKLEŞTİRMESİ	Bu çalışmada, bir FPGA geliştirme ve eğitim kiti üzerinde tam gömülü olarak çalışan bir Tetris oyun kodu gerçeklemesi yapılmıştır. Bunun için, FPGA kiti üzerinde bağımsız olarak çalışan, VHDL donanım tanımlama dilinde orijinal bir Tetris oyun kodu tasarlanmıştır. Bu tasarımın özgün yanı, şimdiye kadar bu konuda yapılmış birçok çalışmadan üstün olarak, tasarlanan kodun veri tutma işlemi için herhangi bir SRAM modülü kullanmamasıdır. Kodun yazımında karo-haritalamalı şema denilen, bir grup pikselin tamamını bir karo olarak tanımlayan bir haritalama kullanılmaktadır. Bu şema ile, ilgili karo içindeki piksellerin tamamı için 1-bit bilginin tutulması yeterli olduğundan kod tasarımı oldukça kolaylaşmakta ve aynı zamanda kodun hızlı çalışması sağlanmaktadır. Oyun kodu VHDL donanım tanımlama dilinde yazılmıştır. Sistem olarak Altera DE0 geliştirme ve eğitim kiti kullanılmıştır ancak yazılan kodda yalnız standart VHDL fonksiyonları kullanıldığından kod diğer FPGA kitleri üzerinde de çalışabilmektedir.	FPGA Tetris, Gömülü sistem tasarımı, VHDL ile Tetris kodu, VHDL ile oyun kodu
319	Kurşun Asit Aküler İçin Kalıcı Sülfatlaşmayı Ortadan Kaldıran Yenilikçi Bir Akü Koruma Cihazı Tasarımı	Akülerde çalışma kalitesini belirleyen en temel ölçüt kutuplar arasındaki gerilim seviyesinin kararlılığı olup bu kararlılığı bozan temel sebep akü elektrolizinde meydana gelen "sülfatlaşma" olayıdır. Sülfatlaşma aküde plakalar arasında kısa devre oluşumu gibi akü açısından kritik arızalara sebebiyet verebilecek ve akünün servis süresinden daha kısa sürede değiştirilmesi ile sonuçlanacaktır. Bu çalışmada akülerde sülfatlaşma probleminin akü vazife görürken ve beklerken elektrokimyasal tepkime kontrolü yapılarak azaltılması veya kurşun asit akülerde kalıcı sülfatlaşmanın oluşumunun engellenmesi maksadıyla akü kutuplarından genliği ve frekansı ayarlanabilen sinyaller ile akünün uyarılarak elektrokimyasal tepkime kontrolü sağlayabilen bir akü koruma cihazı tasarımı yapılmıştır.	kurşun asit aküler, sülfatlaşma, elektrokimyasal tepkime kontrolü, akü koruma cihazı tasarımı
321	EOG İşaretini Kaynak İşaret Olarak Kullanmak Üzere Etkin Özelliklerin Belirlenmesi	Bu çalışmada, özellikle felçli hastaların yaşamlarını kolaylaştırmak için Elektrookülogram (EOG) işaretinin insan makine arabirimi (İMA) için işlenmesi gerçekleştirilmiştir. Göz hareketleri, Biopac MP30 cihazıyla, 5 adet Ag-AgCl elektrot kullanılarak algılanmıştır. Alınan işaretler ön işlemeye tabi tutularak Matlab ortamında öznitelikleri çıkarılacak hale getirilmiştir. Elde edilen biyopotansiyel sinyallerden öznitelikler çıkarılarak kontrol edilecek sisteme göre etiketlenmiştir. Bu etiketler sağ, sol, yukarı, aşağı ve göz kırpmasıdır. Çıkarılan özellikler yapay sinir ağları kullanılarak sınıflandırılmıştır. Sınıflandırmanın ardından özellik azaltım yöntemleri kullanılarak sonuç üzerinde etkisi az olan öznitelikler elenmiş ve daha az özellik ile sınıflandırma başarımları test edilmiştir.	İnsan Makine Arayüzü, Elektrookülogram, Yapay Sinir Ağları, Özellik Azaltımı, İMA, EOG
325	Performance Analysis of Inner Rotor and Outer Rotor PMSMs for Electric Vehicle Traction Systems	In this study, FEA based load performance analysis of two PMSMs that have different rotor structures (inner rotor and outer rotor) has investigated, for new age hybride and electric car industry. It has proposed that electrical specifications of two motors are similar. For doing this comparison, it has proposed that, volumes of these motors are quite similar. With controling the variation of physical parameters of these motors like diameter and stack length, how power denstity change of two motor types are investigated.	Electric Car, Permanent Magnet Synchronous Motor, Inner Rotor PMSM, Outer Rotor PMSM
326	The Estimation of Bessel Type Low-Pass Active Filter Parameters with Charged System Search Algorithm	Filter circuits are one of the significant elements of communication systems. These circuits are ones that provide the characteristic of decay at a demanded level or a delay at a demanded time in a defined frequency area. They are also accepted as selective devices that pass or block the values under or over a defined frequency and can be designed for many different purposes. In this study the design of a 10th degree Sallen-Key structure Bessel type low pass filter (SK-B-AGF) whose component selections and gain calculations take a long time with traditional methods, has been done. And what the component values of the designed filter will be, has been optimized for continious values by using charged system search algorithm (CSS). In the case where constant values have been used, the total error has been minimized by accepting the component values as ideal and unlimited. The obtained optimum filter component values together with have been presented for each stage the quality factor (Q), the results have been evaluated.	Active filters, Low-pass filters, Bessel type, Charged system search algorithm
327	The Design of Bessel Type High-Pass Active Filter with Charged System Search Algorithm	Filtering is an important process used in many electronic circuit applications such as signal processing, communication and control. Electronic filter circuits that are used for filtering can be designed for many different purposes such as limiting band, passing band or stopping band for a specific frequency area. In this study, of a 10th degree Sallen-Key structure design of a Bessel Type high-pass active filter whose debilitation is much more than the other filter types in the passing band. The optimum values of the designed filter’s circuit elements have been defined for the continuous case by using charged system search algorithm (CSS). The total error has been minimized by accepting the component values as unlimited for the continuous case. The obtained optimum values together with the quality factors (Q) have been presented for each layer separately and the results have been discussed.	Active filters, high-pass filter, Bessel Type, 10th degree filter design, Charged system search algorithm
335	Analitik Hiyerarşi Metodu (AHP) kullanılarak Türkiye'de ki Alternatif Enerji Kaynakları Teknolojisi Programlarının Tercih Edilebilirlik Sıralaması	Türkiye'deki Alternatif Enerji Kaynakları Teknolojisi Programları (AERTP'ler), enerji sektöründeki istihdam açığını kapatmaya yönelik önemli bir potansiyele sahip olan meslek okullarındaki çekici programlar arasındadır. Bu programların katılımcıları için, yabancı dil eğitimi, kampüs hayatı ve bir üniversitenin yaşam olanakları, teknolojik yatırımlar ve bir üniversitedeki öğrenci sayısı gibi katılımcıların tercihleri ​​ile ilgili programların bir listesini yapmak zorlu bir karardır. Alternatif Enerji Kaynakları Teknoloji Programlarının sayısının 2018-2019 ve 2019-2020 yılları arasında artmasına göre, bu çalışma aktif olarak faaliyet gösteren Alternatif Enerji Kaynakları Teknoloji Programlarının güncellenmiş tercih edilebilme sıralamasını, Çok Kriterli Karar Verme Analizlerinden Analitik Hiyerarşi Süreci (AHP) yöntemini kullanarak gerçekleştirmeyi amaçlamaktadır. Bu amaçla, yüz öğrenci ile yapılan uygulamalı bir anket, katılımcıların seçtikleri bir enerji programı seçiminde hangi tercihlerin olduğunu anlamak için sorular değerlendirildi. Sonuç olarak, bu çalışma, Türkiye'deki enerji programlarının tercih edilebilirlik sıralaması ile katılımcılara tutarlı seçimler yapma fırsatı sunmaktadır.	Çok-kriterli Karar Verme Analizi, Analitik Hiyerarşi Metodu, Alternatif Enerji KAynakları Teknolojisi Programı
336	ADAPTİF PARÇACIK SÜRÜ (APSO) ve KARINCA KOLONİSİ OPTİMİZASYONU (KKA) KULLANARAK ÖZ AYARLAMALI PID KONTROLÖR TASARIMI	Bu çalışmada, Adaptif Parçacık Sürü Optimizasyonu (APSO) ve Karıca Kolonisi Algoritması (KKA) kullanarak öz ayarlamalı oransal integral türevsel (PID) kontrolör tasarımı yapılmıştır ve DA (Doğru Akım) Motoru üzerinde test edilmiştir. PID kontrolör elle ayarlandığı zaman, parametrelerinin ayarlanması zor ve sıkıntılıdır, ayrıca iyi bir performans sağlanamaz. Bu yüzden, parametre ayar işlemi aşamasında optimizasyon yöntemleri kullanmak işi kolaylaştırır ve daha iyi performans sağlar. Bu çalışmada PID kontrolörün parametre ayar işlemi, Klasik PID, Adaptif Parçacık Sürü Optimizasyonu (APSO) ve Karınca Kolonisi Algoritması (KKA) algoritması ile yapılmış ve sonuçlar karşılaştırılmıştır.	PID, Adaptif Parçacık Sürü Optimizasyonu(APSO), Karınca Kolonisi Algoritması(KKA)
338	MOBİL ROBOT KOLUNUN PSO İLE STABİLİZASYONU	Bu makalede öncelikle tasarlanan robot tanıtılmaktadır. PID denetleyicinin yapısı, Ziegler Nichols (ZN) yöntemi ve Parçacık Sürü Optimizasyonu (PSO) algoritması hakkında bilgi verilmektedir. Daha sonra PSO algoritmasının kontrol sistemine uygulanmasından bahsedilmektedir. Mobil robot kolunu kontrol eden Genuino 101’in üzerinde bulunan USB portundan sonuçlar alınmakta ve Matlab’ ta grafiklere dönüştürülmektedir. Mobil robot kolunun dikey ve yataydaki konumu jiroskop ve ivmeölçerler ile belirlenmektedir. Mobil robot kolun konumunda değişim meydana geldiğinde mobil robot kolunun bilek (M4 motoru) ve bilek dönüş (M5 motoru) motorlarının kontrolü yapılmaktadır. PID denetleyici parametreleri kapalı çevrim ZN yöntemi ile belirlenip sonuçlar gerçek zamanlı olarak alınmaktadır. PSO algoritması kullanılarak elde edilen PID parametreleri denetleyicilere uygulanmakta ve sonuçlar gerçek zamanlı olarak karşılaştırılmaktadır. Elde edilen sonuçlara göre PSO+PID kontrolün Klasik PID kontrole göre daha az hata yaptığı ve en kısa sürede istenen referans konumuna ulaştığı gözlemlenmektedir.	Ziegler Nichols, PID, Parçacık Sürü Optimizasyonu
345	Rulet Tekerleği Yöntemi Kullanılarak Simbiyotik Organizmalar Arama Algoritmasının Geliştirilmesi	Simbiyotik Organizmalar Arama (Symbiotic Organisms Search-SOS) Algoritması, doğadaki canlıların simbiyotik ilişkilerini taklit ederek geliştirilmiş güçlü bir meta-sezgisel optimizasyon algoritmasıdır. Bu çalışmada SOS algoritmasına rulet tekerleği yöntemi kullanılarak geliştirilmesi amaçlamıştır. Geliştirilen R-SOS algoritması ile çözümün olması beklenen optimum noktaya daha da yaklaşması sağlanmıştır. Geliştirilen algoritma 30 benchmark üzerinde test edilmiş ve sonuçların klasik SOS algoritmasına göre daha güçlü olduğu görülmüştür.	Simbiyotik Organizmalar, Arama Algoritması, Optimizasyon, Rulet Tekerleği
346	ROTORU SARGILI BİR ASENKRON MOTORUN SENKRON HIZDA DÖNEN DQ EKSENİNDE VE ROTOR AKILARI KULLANILARAK SİMULASYONU	Bu çalışmada 3 fazlı motoru sargılı bir asenkron motorun senkron hızda dönen dq ekseninde rotor akıları kullanılarak matematiksel modellemesi yapılmış ve elde edilen motor modelinin Matlab/Simulink programı ile simulasyonu gerçeklenmiştir. Geliştirilen Simulayon programı başarılı bir şekilde çalıştırılmış ve program kullanılarak stator d ve q eksenleri akımları, rotor d ve q eksenleri akıları, motorun oluşturduğu elektriksel moment ve motor milinin açısal dönüş hızının 0-1.1 saniyeleri arasındaki değişimleri grafiksel olarak gösterilmiştir.	Asenkron motor, Dq eksen takımı
352	DA-DA YÜKSELTEN DÖNÜŞTÜRÜCÜ İLE ELEKTRİKLİ ARAÇ BATARYA ŞARJ CİHAZI TASARIMI	Günümüzde ana enerji kaynağı olarak en çok kullanılan fosil yakıtlar, yüksek fiyat, sınırlı kaynak ve çevresel kirliliği gibi birçok sorunu barındırması nedeniyle alternatif enerji kaynak arayışları artmıştır. Birçok ülke bu sorunların üstesinden gelmek için özellikle otomotiv sektöründe elektrikli araçları geliştirmeye ve kullanmaya başlamıştır. Elektrikli araçların yaygınlaşması ile birlikte batarya teknolojisi, hızlı ve kaliteli şarj cihazları, batarya yönetim sistemleri önemli araştırma konuları olmuştur. Bir elektrikli aracın bataryasının ömrü ve şarj süresi gibi bazı özellikleri doğrudan şarj cihazıyla ilgilidir. Bu durum batarya şarj cihazlarını, elektrikli araç endüstrinin gelişimi için kritik bileşenlerden biri yapmaktadır. Bu çalışmada DA-DA yükselten tip dönüştürücü kullanılarak elektrikli araçlar için bir batarya şarj cihazının tasarımı ve simülasyon işlemi sunulmaktadır. Batarya paketi ve şarj cihazının modellemesi, kontrol şeması tasarımı ve performansının değerlendirilmesi Matlab/Simulink ortamında gerçekleştirilmiştir.	Elektrikli araç, DA-DA dönüştürücü, batarya şarj cihazı
354	Yüksek Kazançlı Geniş Bantlı Horn Anten ile Tünel Tespiti	Günümüzde anten tabanlı birçok sensör kullanılmakta olup, bu anten tabanlı sensörler ile farklı alanlarda tespit ve ölçüm yapılabilmektedir. Bu çalışmada toprak altındaki tünel ve boşluk tespiti için yüksek kazançlı geniş bantlı horn anten tasarlanmıştır. Tasarımın simülasyonu için elektromanyetik simülasyon programından faydalanılmıştır. Yapmış olduğumuz çalışmada kum malzemesi olarak simülasyon programının kütüphanesinden sandy soil materyali referans alınmıştır. İlk olarak horn antenlerin altına kum zemin yerleştirilmiş ve simüle edilmiştir. Ardından kum zeminde bir tünel açılmış ve elektromanyetik simülasyon programı kullanılarak simüle edilmiştir. Yapılan simülasyonların sonucunda S2,1 saçılma parametreleri kıyaslanarak tünelin konumu belirlenmiştir. Bu çalışma ileriki süreçlerde geliştirilebilir ve farklı anten tabanlı sensör çalışmalarına örnek olabilir.	Horn anten, Tünel tespiti, Yeraltı boşluk tespiti
355	DOĞRUDAN TAHRİKLİ ASANSÖR SİSTEMLERİNDE KULLANILAN SABİT MIKNATISLI SENKRON MOTORLARDA MIKNATIS GEOMETRİSİNİN MOTOR PERFORMANSI VE MALİYETİ ÜZERİNDEKİ ETKİLERİNİN İNCELENMESİ	Doğrudan tahrikli sistemler dişli kutusu gibi aktarma organlarına olan ihtiyacı ortadan kaldırarak daha yüksek verimlilik ve daha küçük bir yapı sunmaktadırlar. Bu çalışmada, doğrudan tahrikli asansör uygulamalarında kullanılan sabit mıknatıslı senkron motorlarda mıknatıs geometrisi değiştirilerek motor performansı ve maliyeti üzerindeki etkileri incelenmiştir. Motorlarda kullanılan mıknatıslara ait maliyet, toplam motor maliyeti üzerinde önemli bir paya sahiptir. Bu sebeple öncelikle 5,5 kW gücünde yüzey yerleştirmeli bir sabit mıknatıslı senkron motor tasarlanıp analiz edilerek parametreleri sunulmuştur. İlk tasarım aşamasını geçen motorda mıknatıs geometrisini belirleyen kutup yayı/kutup adımı oranı, kutup çıkıntı kaçıklığı (ofseti) ve mıknatıs kalınlığı değerleri değişken olarak tanımlanmış ve parametrik çözümler gerçekleştirilmiştir. Analizler sonucunda motor verimi, vuruntu momenti, toplam mıknatıs ağırlığı ve maksimum çıkış gücü değerleri elde edilerek karşılaştırılmıştır. Ayrıca farklı kriterleri amaçlayan tasarımlar için motorların toplam maliyetleri karşılaştırılmıştır. Böylelikle motor verimi ve maliyeti arasında en iyi dengeyi sunan mıknatıs geometrisi ve motor tasarımı elde edilerek başlangıç tasarımı iyileştirilmiş ve %30 daha düşük maliyet elde edilmiştir. Bununla birlikte maksimum verimlik yaklaşık olarak %91 olarak elde edilirken, dengeli tasarım yaklaşık olarak %88 değerinde kabul edilebilir bir verimlilik sunmaktadır.	Asansör, Doğrudan Tahrik, Sabit Mıknatıs, Senkron Motor, Maliyet
356	Lİ-İYON BATARYALAR İÇİN AKTİF HÜCRE DENGELEME SİSTEMİ İNCELEMESİ VE TASARIMI	Bu çalışmada lityum iyon bataryalar için gerilim azaltan-arttıran dönüştürücü tabanlı bir aktif hücre dengeleme sistemi önerilmektedir. Aktif hücre dengeleme devresi batarya hücreleri için eş değer devre modeli kullanılarak detaylı olarak incelenmiştir. Dengeleme işlemini aktif olarak kontrol eden bir algoritma geliştirilmiştir. Algoritma dengeleme sürecinde oluşacak hataları önleyecek şekilde tasarlanmıştır. Önerilen sistemin düşük ve yüksek yük altında çalışma durumları için benzetimi yapılmıştır. Benzetim sonuçlarına göre farklı şarj durumlarındaki iki hücre arasındaki 25 mV’luk fark düşük yük altında yaklaşık olarak 147 saniyede, yüksek yük altında 127 saniyede dengelenmektedir.	Li-iyon Batarya, Hücre Dengeleme, Batarya Yönetim Sistemi, Aktif Dengeleme, Azaltan Arttıran Dönüştürücü
357	FOTONİK KRİSTALLERDE TÜMYÖNLÜ BANT ARALIĞININ İNCELENMESİ	Kablolu ve kablosuz ağ teknolojilerinde veri kullanım oranının artması taşıyıcı ortamdaki bant genişliklerinin daha etkin kullanıması gerekliliğini ortaya çıkarmıştır. Gelişen malzeme teknolojisi sayesinde nanometre boyutlarında düşük güçle çalışan ve optik spektrumun verimli kullanılmasını sağlayan bileşenlerin tasarlanması mümkün hale gelmiştir. Bu çalışmada optik frekans bölgesindeki uygulamalarda kullanılan geliş açısı ve kutuplanmadan bağımsız tümyönlü yansıtıcı bileşeninin analiz ve tasarımı yapılmıştır. Tümyönlü yansıtıcının bant kenar frekanslarının belirlenmesinde, bilinen sayısal yöntemlere alternatif olarak daha hızlı ve yüksek doğrulukta sonuç veren genelleştirilmiş saçılma matrisi yardımcı fonksiyonları (AFGSM) yöntemi kullanılmıştır. Önerilen alternatif yöntem ile periyodiklik koşulu altında istenen tümyönlü yansıtıcı parametrelerini sağlayan fotonik kristalli dielektrik malzemeler uygun şekilde seçilmiş (Te, Ta2O5, TiO2) ve elde edilen sonuçlar bilgisayar benzetimleri ile doğrulanmıştır. Tasarımı yapılan yansıtıcı, optik dalgaboyu bölgesinde %56.63’lük tümyönlü bağıl bant genişliği (ORB) değerine sahip, 924 nm – 1654 nm aralığında tümyönlü fotonik durdurma bandı (OBG) sağlamaktadır.	Periyodik Yapılar, Fotonik Kristaller, Tümyönlü Yansıtıcılar, AFGSM yöntemi
358	PV SİSTEMLERDE KISMİ GÖLGELENME KOŞULLARINDA ESNEK HESAPLAMA TABANLI MAKSİMUM GÜÇ NOKTASI İZLEME TEKNİKLERİNİN KARŞILAŞTIRILMASI	Günümüzde güneş ya da fotovoltaik enerji yenilenebilir enerji kaynakları arasında yaygın olarak kullanılmaktadır. Güneş enerjisi, maliyetsiz, atmosfer dostu, işletme ve bakım maliyetinin az olması ve evrensel olarak her yerde bulunması gibi avantajlarına rağmen, düşük enerji verimliliği en büyük dezavantajıdır. Fotovoltaik sistemlerin verimliliğini arttırabilmek için fotovoltaik dizideki modüller maksimum güç noktalarında çalıştırılmalıdır. Bu nedenle, maksimum güç noktasını tahmin etmek ve izlemek için maksimum güç noktası izleme teknikleri kullanılır. Literatürde, maksimum güç noktası izleme teknikleri genellikle esnek hesaplama ve klasik teknikler olmak üzere sınıflandırılır. Ancak, maksimum güç noktasını doğru bir şekilde takip edebildikleri için esnek hesaplama teknikleri tercih edilmektedir. Bu çalışmada, geçmişten günümüze kadar kısmi gölgeleme koşullarında esnek hesaplama tabanlı maksimum güç noktası izleme tekniklerinin kapsamlı bir derlemesi sunulmuştur. Teknikler, fotovoltaik dizi bağımlılığı, gereken sensörler, takip verimliliği, takip hızı, algoritma karmaşıklığı ve maksimum güç noktası etrafında salınım durumları açısından karşılaştırılmıştır.	Fotovoltaik Sistem, Maksimum Güç Noktası Takibi, Esnek Hesaplama Teknikleri
359	SÜPERPİKSEL TABANLI SATIR BÖLÜTLEME	Satır bölütleme tarihi doküman analizi uygulamalarının en temel aşamalarından birisidir. Satır bölütleme başarısı, daha sonraki doküman analizi yöntemlerinin başarısını doğrudan etkilemektedir. Matbu belgelerde kayıpsız satır bölütleme işlemi kolaylıkla yapılabilmektedir. Ancak, el yazımı belgeler için satır bölütleme işlemi metin satırlarının eğik, eğri, dalgalı olması, satırlar arası boşlukların darlığı, örtüşen ve temas eden bileşenlerden dolayı hala zorlayıcı bir problemdir. Bu çalışmada, el yazımı dokümanlar için süperpiksel tabanlı yeni bir satır bölütleme yöntemi önerilmiştir. Yöntem ardışık satırları bölütleyebilen en güvenli sınırın elde edilmesini hedeflemektedir. Önerilen yöntem 853 adet Çince el yazımı doküman imgesi içeren HIT-MW veri seti üzerinde uygulanmıştır. Veri setinin en önemli özelliği eğik, temas eden ve örtüşen satır davranışlarına sahip imgelerden oluşmasıdır. Önerilen yöntem ile % 98.03 tespit oranı, % 97.66 tanıma doğruluğu elde edilmiş ve yöntemin başarısı literatürde bulunan diğer yöntemlerle karşılaştırılmıştır. Elde edilen sonuçlar ışığında önerilen yöntemin el yazımı metinlerde satır bölütleme uygulamalarındaki başarısı ve potansiyeli ortaya konmuştur.	Süperpiksel, Satır Bölütleme, El Yazısı Belge, Doküman İmgesi Analizi, Metin Satırı Çıkarımı, Havza Bölütleme
360	YÜRÜYEN DALGALI TÜP KUVVETLENDİRİCİLERİNDE İLETİM SABİTLERİNİN İNCELENMESİ	Bu çalışmada tipik bir yürüyen dalgalı tüp kuvvetlendiricisindeki (TWT) elektron demeti ile elektromanyetik dalganın etkileşimi sonucu elde edilen TWT iletim sabitlerinin davranışı incelenmiştir. Öncelikle, TWT demet dalga etkileşiminden dispersiyon denklemi çıkarılmıştır. Elde edilen denklem, Pierce normalizasyon parametreleri kullanılarak basitleştirilmiştir. Farklı Pierce normalizasyon parametre takımları için TWT’ye ait tüm dalga tipi çözümlerin davranışları TWT’nin artırılmış iletim sabitlerine bakılarak tespit edilmiştir. Bu bağlamda üç ana durum ele alınmıştır. Bu üç ana durumun her birinde sırasıyla sadece senkronizasyon, uzay yükü ve devre kaybı parametreleri belirli bir değer aralıklarında süpürülmüştür ve ilgili diğer normalizasyon parametreleri sabit alınmıştır. Böylece TWT’deki dalga tipi çözümlerin artırılmış iletim sabitlerinin kök-yer eğrileri derinlemesine incelenmiştir.	Demet-Dalga Etkileşimi, Pierce Teorisi, Yürüyen Dalgalı Tüpler (YDT'ler), YDT İletim Sabitleri, Uzay Yükü
361	KALDIRMA VE ALTBANT MELEZİ BİR FİLTRE BANKASI DÜZENİ	Altbant ve Kaldırma Dalgacık düzenleri dalgacık dönüşümlerinde kullanılan metotlardır. Altbant dalgacık sistemi yaygın olarak dikgen dalgacık dönüşümlerinde yaygın olarak kullanılırken, çiftdikgen dalgacık dönüşümlerinde kaldırma dalgacık düzenleri kullanılmaktadır. Bu dalgacık dönüşümlerinde gerçekleştirilmesi basit kaydırmalar ile yapıldığından, çoğunlukla 2’ nin katlarına sahip filtreler tercih edilmektedir. Bu çalışmada iki düzenin melezi bir düzen işlenmektedir.	Kaldırma Dalgacık Düzeni, Altbant Dalgacık Düzeni, Dalgacık Tasarımı
362	Sürücüden Beslenen Asenkron Motorlarda Rulman Arızalarının Stator Akımı Kullanarak Tespiti	Bu çalışmada sürücüden beslenen asenkron motorlardaki rulman arızalarının tespiti akım işaret analizi ve yapay sinir ağı kullanılarak gerçekleştirilmiştir. Deneyde kullanılan rulmanların çeşitli bölgelerine hasarlar verilerek yapay arızalar oluşturulmuştur. Hatalı rulmana ait motordan alınan akım sinyalleri, zaman ve frekans boyutunda incelenmiştir. Elde edilen veriler sağlam rulmana ait akım sinyali ile karşılaştırılarak farklılıklar araştırılmıştır. Her rulmana ait baskın özellikler istatiksel ve spektral olarak belirlenerek özellik çıkarımı yapılmıştır. Belirlenen bu özellikler sayesinde yapay sinir ağı eğitilerek hata tespiti ve sınıflandırması gerçekleştirilmiştir. Rulman arızaları sınıflandırmasında %95.3 doğruluk oranına ulaşılmıştır.	Akım analizi, Asenkron motor, Hata tespit, Rulman arızası
363	Yapay Sinir Ağları Kullanarak Kısa Dönem Güneş Enerjisi Santrali Üretim Tahmini: Kahramanmaraş Örnek Çalışması	Türkiye coğrafi konumu nedeniyle büyük bir güneş enerjisi potansiyeline sahiptir ve ülkedeki Güneş Enerjisi Santrali (GES) kurulu gücü hızla artmaktadır. Fakat GES üretimlerindeki değişkenlik bu tesislerin elektrik şebeke sisteminde işletilmesini problem haline getirmektedir. Bu problemin giderilmesi için GES üretim tahminlerine ihtiyaç duyulmaktadır. Bu çalışmada GES üretimleri için bir tahmin sistemi önerilmiştir. Önerilen tahmin sisteminde Yapay Sinir Ağları (YSA) kullanılmıştır. YSA Levenberg-Marquardt öğrenme algoritması kullanılarak eğitilmiştir. YSA eğitim, doğrulama ve test süreçlerinde Kahramanmaraş ilinde yer alan GES geçmiş üretim değerleri ve Küresel Tahmin Siteminden (KTS) alınan bulutluluk tahmin verileri kullanılmıştır. YSA yapısı ve giriş değerleri değiştirilerek analizler yapılmıştır. Yapılan analizler sonucunda giriş olarak üretim değerleri ile birlikte bulutluluk tahmini kullanan YSA’nın sadece geçmiş üretim değerleri kullanılan YSA’ya kıyasla daha başarılı olduğu tespit edilmiştir.	Güneş Enerjisi Santrali, Üretim Tahmini, Yapay Sinir Ağı
368	A New Mathematical Model for Assembly Line Worker Assignment and Balancing	Aim of assembly line balancing is to assign the product parts to the workstations that constitute the assembly line. Worker assignment problem is a new problem variety in assembly lines that typically is met in different situations in which the workforce is not homogeneous. This problem is different from the well-known simple assembly line balancing problem from the view point of task execution times of nonhomogeneous workers. In this paper, we introduce a new mathematical formulation with objective function to minimize the cycle time for the assembly line worker assignment and balancing problem (ALWABP). GUROBI solver is used for the problem solution. The mathematical model is examined by using a standard test problem set. As a result of the experiments, it is observed that the proposed mathematical model is more effective in terms of solution quality and CPU time than the current mathematical method.	Worker assignment, Assembly line balancing, Mathematical modelling
369	ATP-EMTP Kullanılarak 154 kV Çatal Pilon Direkli Havai İletim Hatları için Direk opraklama Direncinin Yıldırım Aşırı Gerilimine Etkisinin İncelenmesi	Yıldırım çarpmalarının neden olduğu aşırı gerilimler elektrik güç sistemlerinde önemli elektrik kesintilerine ve sistemelemanlarının ciddi hasar görmesine neden olmaktadır. Yüksek gerilim direklerinde ve transformatörlerinde koruma topraklamasıkullanılmaktadır ve koruma topraklaması haricinde özel bir koruma yöntemi uygulanmamaktadır. Havai iletim hatlarında yıldırımçarpmaları genellikle yıldırımın koruma iletkenine çarpması veya direğe çarpması şeklinde görülmektedir. İletim hattı yıldırım darbesinemaruz kaldığında yıldırım akımı direk topraklaması üzerinden toprağa akar. Yıldırım darbesi direk topraklama direncine bağlı olarakdirek üzerinde yüksek gerilimlerin oluşmasına neden olur. Oluşan bu gerilim izolatör darbe geriliminin üzerinde oluşursa izolatörlerinhasar görmesine yol açar. Bu nedenle yüksek gerilim iletim hatlarında direk topraklama direncinin belirlenmesi oldukça önemlidir. Buçalışmada, Türkiye’ de 154 kV enerji nakil hatlarında yaygın olarak kullanılan çatal pilon direkli iletim hattının koruma iletkenine vetaşıyıcı direğine yıldırım çarpması ile ortaya çıkabilecek aşırı gerilimler Alternative Transient Program (ATP) kullanılarak analizedilmiştir. Analizde çatal pilon direğin eşdeğer modeli üniform olmayan direk modeli olarak tanımlanmıştır. Yıldırım akımı dalga formuise 8/20 μs’ lik yıldırım darbesine sahip Heidler fonksiyonu olarak modellenmiştir. Direk topraklama elektrotunun farklı pozisyonları veuzunlukları için direk toprak direncinin yıldırım çarpmalarında oluşan aşırı gerilimler üzerindeki etkisi değerlendirilmiştir. Sonuçlar, aynıtoprak yapısına sahip direklerde, 5 metre altındaki kısa elektrot uzunluğu ile yapılacak topraklamalarda yatay topraklama yapılmasınınizolatör üzerindeki aşırı gerilimleri azalttığını göstermektedir. Eğer elektrot uzunluğu 5 metrenin üzerinde olursa dikey topraklamayapılması önerilmektedir. 154 kV çatal pilon direklerinin kurulacağı alanda toprak yapısı detaylı olarak incelenmeli ve toprak yapısınauygun olarak topraklama elektrodu ve elektrot pozisyonu seçilmelidir.	Havai İletim Hatları, Yıldırım Aşırı gerilimler, Alternatif Transient program (ATP), Çatal Pilon Direk, Direk Toprak Direnci
370	Improvement of Four Wheel Steering System	The aim of this study is improving the vehicle safety and driver comfort. Four Wheel Steering (4WS) is used with Lane Keeping System (LKS) for confirmation the efficiency of the integrated controller. A two-degree-of-freedom model is used for simulation. Simulation is described for different driver models, different speeds on the vehicle with controllers. As seen from the simulation results, 4WS helps to the vehicle not to swerve but increase lateral displacement and driver workload. LKS is used to solve this problem. 4WS is supported by LKS. System is evaluated using performance indexes. Simulation results show that using the driver assistance systems together, improves vehicle safety and driver comfort.	4WS, vehicle safety, driver comfort
376	Pamuktaki Yabancı Elyafların GPU ile Hızlandırılmış Sezgisel Bulanık Mantık ve Otsu Algoritmaları ile Tesbiti	Tekstil, pamuk ve çırçır fabrikalarında kullanılan veya dışarıdan gelen yün ve pamuk ham maddelerinin üretimi ve şekillendirilmesinde ortaya çıkan yabancı maddeler, elde edilen kumaş veya ipliğin kalitesini önemli ölçüde azaltır. Günümüzde tekstil sektöründeki yabancı maddeleri ayırmak için farklı yöntemler kullanılmaktadır, ancak bu yöntemlerin çoğu hız ve kalite açısından verimli değildir. Bilgisayarlı görme sistemleri, diğer alanlarda olduğu gibi tekstil alanında da hayati bir rol oynamaktadır. Bu çalışmada, kameradan elde edilen görüntülerdeki yabancı maddeleri tanımlamak için Sezgisel Bulanık Mantık kullanılmıştır. CPU tabanlı uygulamalar ilgili algoritmanın yapısı gereği hız problemlerine yol açmaktadır. Bu hız problemini gidermek için ise GPU teknolojisi kullanılmıştır. Otsu algoritması kullanarak Sezgisel bulanık mantık algoritmasıyla elde edilen görüntüler için dinamik bir eşik değeri hesaplanmıştır. Bu sayede, kameradan elde edilen her karenin eşik değeri gerçek zamanlı olarak hesaplanmış ve görüntüye aynı anda uygulanmıştır. Bu algoritmalar, NVIDIA GTX 480 GPU destekli ekran kartı kullanılarak maksimum 262 kez hızlandırılmıştır.	GPU Programlama, Sezgisel Bulanık Mantık, Otsu, CUDA, Yabancı Elyaf Tespit Etme
377	ELEKTRİKLİ BİR ARACIN BATARYA SİSTEMİNİN MODELLENMESİ	Giderek artan yakıt maliyetleri ve fosil yakıtlı araçların emisyon problemi nedeniyle otomotiv sektörü büyük bir değişim döneminden geçiyor. Bu nedenle hibrit ve elektrikli otomobiller üretilmeye başlandı. Elektrikli araçların maliyet, maksimum hız düşüklüğü, yüksek şarj süresi gibi dezavantajları ise henüz tam olarak çözüme kavuşturulmuş değildir. Lityum tabanlı bataryaların geliştirilmesi, elektrikli ve hibrit araçlarda depolama bataryaları olarak kullanılmaya başlanmıştır. Bu bataryalar performans, dayanıklılık, güvenlik ve maliyet avantajları açısından günümüzde elektriksel sistemlerin enerji ihtiyacını karşılamak için tercih edilmektedir. Bu çalışmada, elektrikli bir araçta kullanılan batarya ve şarj sisteminin benzetim modeli kullanılarak batarya paketinin akım, gerilim ve şarj durumu grafiği elde edilmiştir.	Elektrikli araçlar, Batarya paketi, Batarya modelleme
378	Yapay Sinir Ağları Yöntemi ile İkinci Kuşak Akım Taşıyıcının Performans Parametrelerinin Tahmin Edilmesi	Bu çalışmada ikinci kuşak akım taşıyıcı (CCII) için yapay sinir ağları ile performans parametreleri tahmin edilmiştir. Öncelikle seçilen CCII’nin CMOS gerçeklemesindeki transistörlerin kanal boyu ve genişliği ile kutuplama akımı sistematik olarak LTSPICE benzetim programında taratılmıştır. Ardından CCII’nin CMOS gerçeklemesi göz önünde bulundurularak benzetim programı aracılığıyla dört adet performans parametresi elde edilmiştir. Performans parametrelerinin eğitimi ve tahminlemesi için yapay sinir ağları yöntemi kullanılmıştır. Beyin sinir sisteminin bir simülasyonu olan yapay sinir ağları (YSA) büyük verilerin işlenmesinde kullanılan algoritmalardan birisidir. Yapay sinir ağları gerçekleştirilen tahminleme analiz sonuçlarına göre 24300 veride 19440 eğitim ile 4860 adet test verisi için ortalama mutlak yüzde hatası (MAPE) %7.33 olarak bulunmuştur.	Aktif elemanlar, Yapay Sinir Ağları
391	Güç Dağıtım Şebekelerindeki Fotovoltaiklerin Kararlılık İncelemesi	Güç sistemlerinde kararlılık, sistemin herhangi bir bozucu etkiye maruz kaldığı durumda ve bu etkiden sonra senkron generatörün senkronizmayı koruyabilme yeteneğidir. Güç sisteminde bu tür etkiler çok sık görülmektedir. Bu nedenle sürekli hal kararlılığı sistemin analizi ve sentezi bakımından önem taşımaktadır. Bu çalışmada güç santrallerinde fotovoltaik enerji sistemlerinin kararlılığa etkisini görmek için iki farklı durum incelenmiştir. İlk durumda dağıtım şebekesinin bağlı olduğu sistemde üretim elemanı olarak şebekenin yanında senkron generatör bulunmaktadır. İkinci durumda ise dağıtım şebekesi ve generatöre ilaveten güneş panelleri gurubu da sisteme ilave edilmiştir. Böylece fotovoltaiklerin kararlılık üzerine etkisi incelenmiş ve sistemin kararlılık analizi yapılmıştır. Sistemin arıza oluştuğu sırada kararlı olup olmadığı ve kararsızlık durumundaki değişimler incelenmiştir.	Kararlılık, Senkron Generatör, FV Sistem, Güç Santralleri
393	ATRİYAL FİBRİLASYONUN RR ARALIĞI İLE OTOMATİK TESPİTİ	Kalp hastalıkları dünya genelinde ve ülkemizde hızlı bir biçimde artmaktadır. Bu artış kalp hastalıklarının tanı süreçlerinde zorlukların oluşmasına neden olmaktadır. Bu sorunlar düşünüldüğünde mühendislik uygulamalarının tıp bilimi ile ilgili olan çalışmaları çözümler açısından etkili sonuçlar vermektedir. Mühendislik sayesinde geliştirilen cihazlar ve algoritmalar sayesinde tıp uygulamalarına olumlu katkılar sağlanmaktadır. Bu uygulamalar özellikle hekimlere tanı aşamalarında yardımcı olmakta ve bu süreçleri hızlandırmaktadır. Bu çalışmada en sık rastlanan aritmi çeşidi olarak karşımıza çıkan Atriyal Fibrilasyon’un (AF) otomatik olarak tespitinin yüksek başarı oranında yapılması tasarlanmıştır. Bu çalışmada kullanılan Elektrokardiyogram (EKG) verileri, Phsiyobank ATM veritabanından elde edilmiştir. Bu veritabınından 31 adet Atriyal Fibrilasyon Ritmi (AFR) ve 31 adet Normal Sinüs Ritmi (NSR) olan sinyaller alınmıştır. Bu sinyaller 12’şer saatlik uzunlukta olup çalışmada RR Aralıkları dizileri kullanılmıştır. RRA dizilerinin değişimi AF için önemli bir parametre olarak karşımıza çıkmaktadır. Sinyal işleme teknikleri ile RR Aralıkları zaman ekseninde yeniden örneklenmiştir. Ardından yeniden örneklenen sinyallere Ayrık Dalgacık Dönüşümü (ADD) uygulanmıştır. Bu sayede özellik çıkarımı işlemi yapılmış ve bu sinyallerin dalgacık enerjileri boxplot ile görsel olarak incelenmiştir. RRA dizilerinin dalgacık enerjileri Destek Vektör Makinası (DVM) ile sınıflandırma işlemine tabi tutulmuş ve %99,60 oranında başarıyla AFR ve NSR birbirinden ayrılmıştır.	Atriyal fibrilasyon, Ayrık dalgacık dönüşümü, Destek vektör makinası, Normal sinüs ritim, RR aralığı
394	3 BOYUTLU YAZICI TEKNOLOJİSİ İLE BİR MİKROŞERİT YAMA ANTENİN MALİYET ETKİN ÜRETİMİ	Günümüz iletişim sistemlerinde yaygın olarak kullanılan anten modellerinden biri mikroşerit yama antendir. Mikroşerit yama antenler düzlemsel yapılara sahip olmaları nedeni ile birçok kablosuz haberleşme uygulamasında kullanılmaktadırlar. Bu yapılar genellikle düşük maliyetli olması için; düşük hassasiyetli, çevreye zararlı ve sağlık riski taşıyan bakır eritme perhidrol tuz ruhu yöntemi veya maliyeti çok daha yüksek, çevreye daha az zararlı ve daha düşük üretim hatası olan mekanik kazıma veya lazer kesim tekniği ile üretilmektedir. Son yıllarda hızlı, doğruluğu yüksek ve düşük maliyetli üretim işlemi için geliştirilen yeniliklerden biri, 3 boyutlu (3B) yazıcı teknolojisidir. Bu çalışma kapsamında, 3B yazıcı teknolojisinde en yaygın kullanılan tekniklerden biri olan Eritilmiş Dökme Modelleme teknolojisi kullanılarak geleneksel bakır eritme, kazıma veya lazer kesim üretim teknikleri yerine, maliyeti düşük, hassasiyeti yüksek ve çevre dostu bir üretim tekniği sunulmuştur. Bu kapsamda tipik bir mikroşerit yama anten modeli 3B elektromanyetik benzetim ortamı CST de oluşturulmuştur. Tasarıma ait performans kriterleri incelendikten sonra uygun tasarım modelinin 3B yazıcı teknolojisi ile üretimi gerçekleştirilip deneysel sonuçlarının benzetim sonuçları ile kıyaslanması yapılmıştır. Üretilen anten modelinin 2.45GHz frekansında geri dönüş kaybı -15 dB ve kazancı 7.1 dBi olarak ölçülmüştür. Böylelikle kullanımı ile hızlı, çevre dostu, sağlığa tehdidi olmayan, ulaşılabilinir, maliyet etkin hassasiyeti yüksek tasarımların gerçekleştirilebileceği görülmüştür.	3 boyutlu yazıcı, Maliyet etkin üretim, Mikroşerit anten, Değişken Di-elektrik
395	K-ORTALAMALAR KÜMELEME YÖNTEMİ İLE GÜÇ TRANSFORMATÖRLERİNİN BAKIM STRATEJİLERİNİN BELİRLENMESİ	Teknolojik gelişmelere bağlı olarak elektrik enerjisine olan ihtiyacın hızla artması sebebiyle, güç transformatörlerinde oluşabilecek arızaların sosyal hayata ve ekonomik gelişime etkilerinin kritik bir öneme sahip olduğu açıktır. Çeşitli sebeplere bağlı olarak, güç transformatörlerinde oluşabilecek arızalar, sensörler ve bakım-onarım yöntemleri sayesinde, meydana gelmeden veya başlangıç aşamasında tespit edilebilmektedir. Bu makalede, meydana gelmiş arıza istatistikleri incelenerek, transformatörlerin yaşları, yüklenme oranları ve güçleri dikkate alınarak uygun bakım-onarım yönteminin belirlenmesine yönelik bir çalışma yapılmıştır. Belirli bir transformatör grubuna uygun bakım-onarım yönteminin belirlenmesine yönelik bir yaklaşım olması açısından K-ortalamalar algoritması tercih edilmiştir. Kümeleme sonuçları yorumlanmış ve güç transformatörlerine uygun bakım-onarım yöntemleri belirlenmiştir.	Bakım-Onarım yöntemleri, Güç transformatörleri, K-Ortalamalar algoritması
396	ELEKTROMANYETİK ALAN MARUZİYETİNİN KAS DOKUSUNDA OLUŞTURDUĞU ETKİNİN MODELLENMESİ VE ANALİZİ	Bu çalışmada günlük hayatta maruziyetinden sakınılamayan farklı frekanslardaki cihazların oluşturduğu elektromanyetik yayılım için kas eşdeğer modelleri oluşturulmuştur. Günümüzde elektromanyetik alan yayan cihazların kullanımının giderek yaygınlaşması maruz kalınan frekans ve güç seviyelerinin çeşitliliğini artırmaktadır. Elektromanyetik dalgalar farklı güçlerde ve farklı frekanslarda, insan vücudunda değişik etkilerde bulunmaktadır. Bu etkiler vücutta dokuları ısıtmakta veya kimyasal yoldan değişimlere yol açmaktadır. Bu çalışmada, 900 MHz ve 1800 MHz frekanslarındaki cep telefonu, 2.45 GHz frekansındaki kablosuz haberleşme cihazlarının ve ayrıca 27.12 MHz frekansındaki tıbbi fizyoterapi tedavi cihazlarının (kısa dalga diatermi) insan kas dokusu üzerindeki etkilerini belirlemek amaçlı kas eşdeğer sıvıları oluşturulmuştur. Bu oluşturulan fantom model üzerinde elektromanyetik maruziyetin neden olduğu ısıl değişimler ölçülmüştür.	Kas dokusu, Elektromanyetik alan, Fantom model
397	ENDÜSTRİYEL MİKRODALGA KAYNAKLARA MARUZ KALAN ÇALIŞANLAR İÇİN ELEKTROMANYETİK RİSK ANALİZİ	Son yıllarda uydu yayın sistemleri, mikrodalga fırınlar, indüksiyon fırınları, polis ve ordu radar sistemleri, tıbbi görüntüleme gibi elektromanyetik cihazların kullanımının hızlı bir şekilde artmasıyla insanlar sürekli elektromanyetik dalgalara maruz kalmaktadır. Özellikle endüstride kullanılan yüksek güçlü mikrodalga kaynakları çalışan sağlığı üzerinde ciddi riskler oluşturmaktadır. İndüksiyon fırını ve buna benzer cihazların gerek hatalı kullanımı gerekse cihazlarda meydana gelen kaçaklar nedeniyle cihazı kullanan operatörlerin beyin, göz ve deri dokusunda ciddi hasarlar meydana gelebilmektedir. Bu çalışmada, endüstriyel mikrodalga kaynaklarının çalışma frekansları olan 915 ve 2450 MHz frekanslarında dokularda oluşan SAR değerleri ve sıcaklık artışı, çok katmanlı doku modeli kullanılarak hesaplanmıştır. Analitik analizler MATLAB programı yardımıyla ayrı ayrı yapılmıştır. Elde edilen sonuçlar, tıbbi güvenlik limit değerleriyle karşılaştırılmış ve limit değerlerin altında olduğu tespit edilmiştir.	Endüstriyel mikrodalga, Özgül soğrulma oranı, Mesleki maruziyet, Isıl etkiler, Elektromanyetik risk
398	MİKRODALGA TÜMÖR ABLASYONU İÇİN HÜZME YÖNLÜLÜĞÜ YÜKSEK KOMPAKT ANTEN VE KOMPAKT ÇOK BANDLI DÜZLEMSEL ANTEN TASARIMI VE ANALİZİ	Mikrodalga ablasyonu (MDA) kanserli dokuları mikrodalga enerjisini kullanarak yok etme tekniği olarak bilinmektedir. İmplant antenler mikrodalga ablasyonu (MDA) için uygun antenler olup, küçük yapıları ve düşük maliyetleri ile tercih edilmektedir. Kanserli dokunun gelişimini etkin bir şekilde baskılayabilmek için, özgül soğrulma oranı (ÖSO) ve sıcaklık dağılımı kontrol edilebilen bu tip antenler değişik frekans ve güçlerde kullanılmaktadır. Bu çalışmada mikrodalga tümör ablasyonu için CST Studio ile tasarlanan ve 2.41 GHz de rezonans durumunda olan hüzme yönlülüğü yüksek kompakt anten ve 2.46 GHz’ de rezonans durumunda olan kompakt çok bandlı düzlemsel anten kullanıldı. Bu radyatör tip antenler 2.45 GHz’ de tümörlü doku karşısına yerleştirilerek simule edildi. Hüzme yönlülüğü yüksek kompak anten için 2.41 GHz de yaptığı ışıma sonucunda maksimum SAR değeri 8.53 W/kg SAR/10g olarak elde edildi ve ısı akışı 1 W için sıcaklık aralığı 37 –48℃ olarak elde edildi. Kompakt çok bandlı düzlemsel anten için 2.45 GHz de yaptığı ışıma sonucunda maksimum SAR değeri 22.5 W/kg SAR/10g olarak elde edildi ve ısı akışı 1 W için sıcaklık aralığı 36 –41℃ olarak elde edildi. Antenlerin analizi ile ilgili olarak Geri dönüş kaybı (S11), elektrik alan, yönlendiricilik ve SAR değerleri ile simulasyonda mikrodalga gücünün uygulanmasıyla bir eğri buyunca elde edilen sıcaklık – uzaklık grafikleri simulasyon sonucu olarak rapor edilmiş ve sonuçlar yorumlanmıştır. Elde edilen simulasyon sonuçlarına göre her iki anteninde mikrodalga ablasyonunda kullanılabileceğine dair sonuçlar elde edilmiştir.	Ablasyon, Mikrodalga ısıtma, Özgül soğrulma oranı (ÖSO), Radyatör anten
399	MALATYA YÖRESİ İÇİN ÖRNEK BİR GÜNEŞ SANTRALİ MODELİNİN BENZETİMİ VE ŞEBEKEYE ETKİLERİNİN İNCELENMESİ	Güneş enerjisi günümüzde soğutma, ısıtma ve elektrik enerjisi elde etme gibi birçok alanda kullanılmaktadır. Güneş enerjisinin temiz bir yenilenebilir enerji kaynağı oluşu, ülkemizin güneş enerji potansiyelinin yüksek olması ve 2023 yılı ülkemizin 5000 MW kurulu güneş santrali hedefinin olması, güneş enerjisine ilgiyi artırmaktadır. Güneş santralleri kurulmadan önce ön çalışmalar yaparak, güneş santrali yapılacak bölgenin tespiti, ilave edilecek güç sistemine etkileri ve güvenirlikli bir işletme şartlarının oluşturulması önemlidir. Bu gibi işlemleri önceden öngörmek ve güneş santralini, güç sistemine en iyi biçimde entegre etmek için modellemeler yapmak gereklidir. Bu çalışmada Malatya ilinde güneş santrali kurulumu açısından uygun olan bir bölge ön etüt çalışması yapılarak belirlenip, daha sonra o bölgeye en yakın 154/34,5 kV transformatör merkezinin 34,5 kV’lık barasına dâhil edilmesi düşünülen santralin, sanal modeli oluşturulup güç sistemine etkileri detaylı bir şekilde analiz edilmiştir.	Yenilenebilir enerji, Güneş santrali, Modelleme, Yük akış analizi
400	OPENCL İLE GERÇEK ZAMANLI DOĞAL TAŞ TASNİFİ VE PERFORMANS ANALİZİ	Doğal taş üretim tesislerinde, paketlenen her kasa, taşın aynı seleksiyonlarını içermesi gerekmektedir. Taşların doğru seleksiyona ait kasalara yerleştirilememesi hatalı sınıflandırma sonuçlarını doğurabilmektedir. Bu çalışma doğal taş tasnifini, personel yorumuna bırakmadan hızlı ve doğru şekilde sağlanması amacı ile gerçekleştirilmiştir. Elde edilen görüntüler 18 farklı renk uzayında gözlemlenmiş, sayısal olarak elde edilen veriler incelenmiş ve seleksiyon ayrımında kullanılabilecek renk uzayı dönüşümleri belirlenmiştir. OpenCL yazılım çatısı ile parelelleştirilmiş uygulama CPU, GPU, FPGA üzerinde çalıştırılmış ve bu platformlarda performans analizleri gerçekleştirilmiştir. GPU, CPU’dan 4.5 kat ve FPGA’den 26 kat daha hızlı işlem yapmıştır. Görüntüler aynı ortamda on kez tekrarlanarak elde edilmiş ve tasniflendirme işlemi %100 doğrulukla sonuçlandırılmıştır.	OpenCL, Renk uzayları, Doğal taş tasnifi, Performans analizi
401	Yüksek Sıcaklıkta Gaz Algılaması ve IR Kaynakları İçin Dayanıklı Microhotplate Dizaynı	Microhotplate’ler (MHP) yüksek sıcaklıklarda gaz algılanması, ve IR kaynağı yapımı gibi çok önemli uygulama alanlarına sahip olmasına rağmen, göreceli yüksek sıcaklıklarda çalıştırıldıklarında oluşan yüksek termal stres’lerden dolayı kısa süreli dayanaklığa sahiptirler. Bu çalışmada yüksek sıcaklıklarda düşük termal stres’e sahip bir dizaynı, spring tipi dizaynın ve termal genleşme sabitleri yakın olan malzeme seçimininin avantajlarını birleştirerek elde ettik. FEM sonuçları düşük termal stres elde edebilmesini sağlayan ana etkenin termal genleşme sabitleri yakın malzemeler seçmek olduğunu göstermiştir. SiN/Polysilicon/SiN katmanlarına ship spring tipi dizayn sayesinde 2119 K sıcaklığında 180 MPa gibi düşük termal stres FEM kullanılarak elde edilmiştir. Sıcaklığın 2076 K değerine ulaşması için gereken tepkime süresi ve güç tüketimi 200 ms ve 3.47 mW olarak hesaplanmıştır.	Microhotplate, MEMS (mikroelektromekanik sistemler ve sensörler), düşük termal stres, yüksek sıcaklık, IR (infrared) kaynağı, gaz algılaması
408	Elektrik Yükünün Genetik Algoritma Temelli Holt-Winters Üstel Düzeltme Yönteminiyle Tahmini	Enerji planlaması gelişmekte olan ülkelerde ve büyüyen ekonomilerde önemli bir hâle gelmiştir. Enerji üretim ve tüketim dengesi bu planlamanın iyi yapılmasından geçmektedir. Planlamanın temelinde yüksek doğrulukta tahmin yatmaktadır ve burada genellikle zaman serileri teknikleri kullanılmaktadır. Zaman serisi tekniklerinden biri olan ve mevsimsellik içeren Holt-Winters üstel düzeltme yöntemi bu çalışmada kullanılmıştır. Yapılan çalışmada Holt-Winters üstel düzeltme (HWÜD) yöntemindeki parametrelerin tespit edilmesi genetik algoritma ile sağlanarak elektrik yük tahmini yapılmıştır. Parametre tespitinde optimizasyon hedef fonksiyonu olarak ortalama mutlak sapma (MAD) kullanılmıştır. Genetik algoritma ile belirlenen parametreler aylık bazda 200 aylık veri ile oluşturulmuştur ve 12 aylık yük değerleri de tahminde kullanılmıştır. Yapılan çalışmada MAPE, MAD ve MPE hataları gösterilmiş olup, önerilen yaklaşımın elektrik yük tahmininde uygun olduğu görülmüştür.	Holt-Winters üstel düzeltme yöntemi, genetik algoritma, enerji, yük tahmini, Matlab
409	Sanal Sürücü Simülatörü ile Acemi Sürücüler için Trafik Eğitimi	Trafikteki araç sayısı ve şehirlerdeki nüfus yoğunluğu refah seviyesindeki yükseliş ile birlikte artmaktadır. Bu durumunun yanında insanlar trafik ile ilgili yeterince bilgi sahibi değildir. Karayolları Genel Müdürlüğü’ne göre Türkiye’deki trafik kazalarının 2017 yılındaki sayısı 1.202.716’dır. Dünya Sağlık Örgütü’nün verilerine göre dünya çapındaki trafik kazalarındaki ölüm sayıları her yıl yaklaşık olarak 1.35 milyondur. Bu bilgiler göz önünde tutulduğunda trafik eğitiminin önemi ön plana çıkmaktadır. Bu amaçla, bu çalışma kapsamında teorik ve pratik olmak üzere bir trafik eğitim sistemi geliştirilmiştir. Sistemin teorik ayağında trafik, motor ve ilkyardım bilgisi olmak üzere üç konu başlıklı testler yer almaktır. Teorik aşama her kullanıcı için 10 adet test içermektedir. Sistemin diğer bir parçası ise sistemin donanımsal ayağı ve simülasyon yazılımından oluşmaktadır. Sistemin genel olarak kullanımında, bir kullanıcı ilk olarak üç konu başlığında girdiği test sınavında %70 oranında başarılı olmalıdır. Bu şartı sağladıktan sonra kullanıcı simülatör eğitimine geçebilir. Simülatör direksiyon, pedal sistemi, vites kolu, sürücü koltuğu, simülasyon ekranı ve sanal ortam yazılımlarından oluşmaktadır. Bu sistem sayesinde acemi sürücüler gerçek hayatın risklerinden uzak olarak tecrübe kazanmaları mümkün olacaktır.	Sürücü simülatörü, sürücü eğitimi, sanal gerçeklik, trafik kazalarını önleme
410	El Hareketleri ve Ses ile Sanal Ayna Kontrolü	Online alışveriş son zamanlarda popüler olmasına rağmen bu alışveriş türünde ürün deneyememe gibi bazı dezavantajlar mevcuttur. Son zamanlardaki teknolojik gelişmeler ile birlikte sanal aynalar aracılığı ile insanlar satın almak istedikleri ürünleri deneyebilmektedir. Bu yaklaşımdan esinlenilerek, kullanıcıların el çantalarını sanal olarak deneyebildikleri ve farklı pozlarını bir ekran üzerinde görebildikleri bir sistem geliştirilmiştir. Ayrıca, kullanıcılar ses komutları ile çantaların farklı renklerini de deneyebilmektedir. Bu çalışmada, kullanıcı hareketlerinin ve el iskelet bağantılarının takibi için Kinect Sensor kullanılmıştır. Ses komutlarını tanımak için korelasyon yönteminden faydalanılmıştır.	Sanal ayna, korelasyon metodu, Microsoft Kinect Sensor, sanal gerçeklik
414	ASENKRON MOTORUN İNDİRGENMİŞ-DERECELİ UYARLAMALI GENİŞLETİLMİŞ KALMAN FİLTRESİ İLE DURUM VE PARAMETRE KESTİRİMİ	Bu çalışmada, asenkron motorların (ASM’lerin) hız-algılayıcısız kontrolü için indirgenmiş-dereceli uyarlamalı genişletilmiş Kalman filtresinin (GKF’nin) tasarımı gerçekleştirilmiş ve bu gözlemleyici hız-algılayıcısız doğrudan vektör kontrollü sürücü sisteminde kullanılarak başarımı benzetim çalışmaları altında test edilmiştir. Önerilen gözlemleyici ASM’lerin vektör kontrolü için gerekli olan rotor akılarının duran eksen takımı bileşenleri ve rotor mekanik hızına ek olarak bozucu yük momenti değişimlerini de kestirmektedir. Diğer taraftan, GKF’lerin kestirim başarımı sistem () ve ölçme () hatası kovaryans matrislerinin doğru bilinmesine bağlıdır. Bu matrisler literatürde genellikle sabit kabul edilmekte ve deneme-yanılma yöntemi ile belirlenmektedir. Fakat bu matrisler ASM’nin çalışma koşullarından etkilenmekte ve daha yüksek başarımlı kestirimler elde edebilmek için çalışma koşullarına göre güncellenmelidirler. Hem hem de ’nin eşzamanlı değiştirilmesi ıraksama veya takip sorunlarına neden olabileceğinden, önerilen çalışmada sadece çalışma koşullarını göz önünde bulundurularak unutma faktörüne sahip uyarlamalı GKF (UGKF) algoritması ile güncellenmiştir. Ayrıca, gerçek-zamanlı uygulamalar için işlem yükünü azaltmak amacıyla UGKF indirgenmiş-dereceli olarak tasarlanmıştır.	Asenkron motor, hız-algılayıcısız kontrol, indirgenmiş-dereceli uyarlamalı genişletilmiş Kalman filtresi
415	ÇİFT BANTLI BİR YAMA ANTENİN VARİOGAM ANALİZİ	Bu çalışmada, bir yama antenin variogram analizi, tasarım parametrelerine bağlı olan geri dönüş kaybının hesaplanarak anten performansını incelemek için gerçekleştirilmiştir. Söz konusu yama anten, vücut merkezli uygulamalar için tasarlanmış çift bantlı tekstil antendir. Çalışma frekansı 900 MHz ve 1800 GHz'dir. Basitlik açısından, sadece iki tasarım parametresi düşünülmüştür. Dönüş kaybı üzerindeki etkileri variogram tekniği ile incelenmiş ve Monte Carlo ve Çok terimi Kaos Açılımı gibi alternatif istatistiksel yöntemlerin verdiği sonuçlar ile karşılaştırılmıştır. Çalışmada, antenler gibi elektromanyetik yapıların parametrik analizinde variogram yaklaşımının kullanılabileceği gösterilmiştir.	Çift bantlı tekstil anten, variogram analizi
416	154 KV İLETİM HATLARINDA ARIZA TESPİTİ İÇİN MESAFE KORUMA RÖLESİ TASARIMI VE KOORDİNASYONU BENZETİMİ	Elektrik, üretim santrallerinde üretildikten sonra iletim hatları ile tüketicilere ulaştırılır. İletim hatları bu yönü ile üretim ve dağıtım sistemini birleştiren güç teçhizatıdır. İletim hatlarının durumu, enerjinin sürekliliğinin sağlanması açısından oldukça önemlidir. İletim hatlarında bir arıza oluştuğunda, arızanın türünün ve yerinin belirlenip en kısa sürede güç sisteminden izole edilmesi gerekir. İletim hatlarında arızanın yerinin ve türünün belirlenmesi ile arızanın en hızlı şekilde bakım veya onarımı yapılarak, enerjinin sürekliliği sağlanmış olur. Güç sistemlerinde iletim hatlarının korunması çeşitli koruma röleleri ile yapılır. Ülkemizde iletim sistemlerinin korunmasında genelde mesafe koruma ve aşırı akım röleleri kullanılır. Bu çalışmada, mesafe koruma rölesi tasarımı yapılarak, 154 kV bir iletim sisteminin mesafe koruma koordinasyonu benzetimi yapılmıştır. Güç sisteminin modellenmesi ve mesafe röle tasarımı/koordinasyonu analizinde DigSilent güç sistemleri analiz programı kullanılmıştır. Sonrasında, güç sistemi modelinde oluşturulan farklı arıza senaryolarına karşı tasarlanan mesafe koruma rölelerinin tepkisi analiz edilmiştir.	Güç sistemleri analizi, mesafe koruma rölesi, modelleme, benzetim, koruma koordinasyonu
417	Raylı Ulaşım Sistemlerinde Tahrik Amaçlı Katı Hal Transformatörü Kullanımı	Bu çalışmada demiryolu uygulamalarında yaygın kullanılan tahrik sistemlerinin yanında alternatif bir sistem olarak beliren katı hal transformatörü devre topolojisinin bir değerlendirmesi ve devre benzetimi gerçekleştirilmiştir. Makalede, önce bilinen yaygın tahrik sistemleri incelenmiş; daha sonra katı hal transformatörü ve yaygın sistemlere göre avantajlarından ve dezavantajlarından söz edilmiştir. Son olarak da örnek yük olarak seçilen Durmazlar firmasının ürettiği İpekböceği tramvayı seçilmiş ve bu örnek yük üzerinden bir katı hal transformatörü tahrik devresi benzetim yoluyla PSIM programında çalıştırılmıştır. Yapılan çalışmalar sonucunda önerilen katı hal transformatörü devre topolojisinin bir doğru akım tahrik sistemine sahip olan tramvayı maksimum hızıyla ve teknik özelliklerine uygun bir biçimde çalıştırdığı görülmüştür. Katı hal transformatör devresinin toplam verimi %93 olarak tespit edilmiştir. Sonuç olarak katı hal transformatörü devre topolojilerinin demiryolu uygulamaları başta olmak üzere başka tahrik uygulamalarında da öne çıkabilecek bir alternatif olduğu değerlendirilmiştir.	transformator, tahrik, katı-hal, demiryolu, rezonans, çevirici
418	ASENKRON MOTORUN ALAN ZAYIFLAMA BÖLGESİNDE KAYAN KİP DENETÇİ TABANLI HIZ-ALGILAYICISIZ DOĞRUDAN VEKTÖR KONTROLÜ	Bu çalışmada, asenkron motorların (ASM’lerin) hız-algılayıcısız kayan kip denetçi (KKD)-tabanlı doğrudan vektör kontrolünde (DVK’sında) rotor akısının αβ- stator duran eksen takımı bileşeni ( ve ), rotor mekanik açısal hızı (), yük momenti (), mıknatıslama endüktansı () ve rotor direnci () kestirimi için indirgenmiş dereceli genişletilmiş Kalman filtresi (İDGKF) temelli yeni bir kestirici önerilmiştir. Önerilen İDGKF kestiricisinin kestirim başarımı ve bu kestiricinin hız-algılayıcısız KKD-tabanlı DVK’da kullanılması ile de sürücü sisteminin kontrol başarımı benzetim ortamında test edilmiştir. Benzetim ortamında gerçekleştirilen kestirim ve kontrol başarımına ilişkin testlerde, ASM sıfır hızdan anma hızına () ve anma hızının üzerindeki alan zayıflama bölgesini de kapsayan geniş bir hız aralığında çalıştırılmış ve tüm hız aralıklarında zorlayıcı durum ve parametre değişimleri meydana getirilmiştir. Bu zorlayıcı referans değişimleri altında, benzetim ortamından elde edilen kestirim sonuçları, önerilen İDGKF algoritmasının yüksek bir kestirim başarımına ve dolayısıyla ASM’nin KKD-tabanlı DVK’sının sıfır hızdan alan zayıflama bölgesini de içeren geniş bir hız aralığında yüksek başarımlı bir kontrol performansına sahip olduğunu göstermektedir. Böylelikle, ilk kez bu çalışmada önerilen İDGKF temelli yeni kestiricinin, ASM’nin hız-algılayıcısız sürücü sisteminin durum ve parametre değişimlerine karşı daha gürbüz bir yapı sergilemesine olanak sağladığı gösterilmiştir.	ASM, Alan zayıflama bölgesi, İDGKF, KKD
419	REKASIUS YÖNTEMİ KULLANILARAK ZAMAN GECİKMELİ JENERATÖR UYARMA KONTROL SİSTEMİNİN MAKSİMUM ZAMAN GECİKMESİNİN HESAPLANMASI	Bu çalışma, otomatik gerilim regülatörü (OGR) ve güç sistem dengeleyici (GSD) içeren zaman gecikmeli jeneratör uyarma kontrol sisteminin Rekasius yerine koyma yöntemi kullanılarak zaman gecikmesine bağlı kararlılığını incelemektedir. Sistemin kararlılığını kaybetmeden çalışabileceği zaman gecikmesi üst sınırının hesaplanması için Rekasius yönteminin farklı bir prosedürü kullanılmıştır. Önerilen yöntem, ilk olarak uyarma kontrol sisteminin karakteristik denkleminde bulunan üstel terimi herhangi bir yaklaşık içermeyen bir eşitlik yardımıyla elimine etmekte ve karakteristik denklemi sıradan bir polinoma dönüştürmekte ve daha sonra, sistemin sanal eksen üzerindeki köklerine karşılık gelen maksimum zaman gecikmesi değerlerini hesaplamaktadır. Jeneratör uyarma kontrol sisteminin kararlılık analizi için tek makineli sonsuz baralı (TMSB) bir güç sistemi seçilmiş ve GSD kazanç değerleri için sistemin zaman gecikmesi değerleri hesaplanmıştır. Elde edilen sonuçların doğruluğu, üstel terim içeren polinomların köklerini hesaplamak için geliştirilen QPmR (the quasi-polynomial mapping-based root finder) algoritması ve zaman düzleminde gerçekleştirilen benzetim çalışmaları ile gösterilmiştir.	Haberleşme zaman gecikmesi, kararlılık, jeneratör uyarma kontrol sistemi, QPmR algoritması, Rekasius yöntemi
437	TECHNO-ECONOMIC ANALYSIS OF 1 MWE SOLAR POWER PLANT USING COMBINED RANKINE CYCLE IN IZMIR, TURKEY	In the last decades, there is an increasing attention on renewable energy sources to overcome energy related problems such as global warming/climate change, security of energy supply, depletion of fossil fuels, unpredictable energy prices, conflictions on energy sources etc. Solar energy is an abundant source of renewable energy readily available on the earth. With the recent developments in solar energy conversion technologies, concentrating solar power (CSP) systems for heat and power productions have become attractive solutions. Currently, CSP systems using parabolic trough collectors (PTCs) are dominated the global CSP market since there are the most mature technology and the most installed CSP systems in the world. Turkey is one of the countries benefiting from good solar radiation, so CSP systems may be one of the solutions for the renewable energy production. In this study, technoeconomic analysis of a small (1 MWe) PTC-CSP power plant using combined Rankine cycle for electricity production in Izmir, Turkey, is presented as a case study for an example of PTC-CSP power plant utilization in the locations in Turkey with high solar radiation values. Levelized cost of electricity (LCOE), internal rate return, net present value and payback period of the power plant for three different layout configurations of the PTCs in the solar field are calculated by using System Advisory Model (SAM), MATLAB and Excel softwares. The results show that for 1MWe PTC-CSP power plant in İzmir, the initial investment cost is approximately 3.9 Million USD with LCOE of 135 USD/MWh, and the annual operational cost of 37.5 USD/MWh with a payback period of 11.5 years. Also, the required cost for site optimization (RCO) per kWth of exergy destruction and energy loss for the solar field configuration #1 is found to be 1830.2 USD and 1887.5 USD respectively. These results figure out that there are some possible improvements to be achieved. However, the values for the solar field configuration #2 and #3 are closed to the minimal RCO per kWth. This means that no further improvement can be achieved.	Combined Rankine cycles
439	Gain Increase of Horn Antenna with Waveguide Feeding Network by using 3D Printing Technology	2x1 array antenna with WFN (waveguide feeding network) by using 3D printing Technology and metal plating technique at X-Ku frequency band is proposed in the areas of radars, defense industry and satellite communication to increase antenna gain. The fabrication of 2x1 array antenna comprises of two processes which are to produce the structure of array antenna by using ABS for 3D printer and to carry out copper plating. Waveguide feeding network for array consists of a H-plane T-junction, two bend elements and three flanges. The spacing between the output terminals in waveguide feeding network is 3λ for better performance. There is a good agreement between measurement and simulation results by max 0.5dB difference because of surface roughness and high precision. The gain is increased by approximately1.5dB in comparison with single antenna. However, VSWR of the single antenna is 0.3dB lower than the array antenna. As a result, we have proposed the array antenna 90% lighter weight and 80% cheaper than metal equivalents.	Horn antenna, T-junction waveguide, 3D printing technology, 3D Printer, Gain
440	Elektrik Kaynaklı Yanma ve Yangın	Bu çalışmada Türkiye ve Dünya’nın bazı bölgelerinde yangının en önemli sebeplerinden birisinin elektrik kaynaklı yangınlar olduğu üzerinde durulmuştur. Bu duruma bağlı olarak ise yanma ve yangının tanıtılmasından başlanarak, elektrikten kaynaklanan yangınlar hakkında temel bilgiler verilmiş ve elektrikten kaynaklanan yanma ve yangına karşı çeşitli önlemler sunulmuştur.	Elektrik, Yanma, Yangın, Önlem
444	Elektrik Kaynaklı İş Kazalarına Farklı Bir Bakış: Metal Sektöründe Yaşanan Kaza Sebeplerinin Önceliklendirilmesi	Bu çalışmada metal sektöründe yaşanan elektrik kazaları incelenmiş; kazaların sebepleri belirlenmiştir. Kaza sebeplerinin uzman kişilerce önceliklendirilmesi istenmiştir. Bu aşamada analitik hiyerarşi süreci kullanılmıştır. Çalışan hatası denilerek göz ardı edilen iş kazalarına aslında; ilk önce tasarım ve ekipman yerleşiminden kaynaklanan hataların ve daha sonra yönetimsel ve işletme temelli hataların sebep olduğu; çalışan hatasının ise en son sebep olduğu sonucuna ulaşılmıştır. Elde edilen sonuçlara göre hiyerarşik düzende kendi içinde gruplar halinde sıralamaya konan sebeplerin risk değerlendirme çalışmalarında ekip tarafından termin süresi belirlemesi esnasında rehber olması amaçlanmıştır.	Elektrik kazaları, Analitik hiyerarşi süreci, iş kazası, metal sektörü
445	Bismuth Telluride (Bi2Te3) Nanostructure for Thermoelectric Applications	The bismuth telluride (Bi2Te3) nanostructure is the most commonly used in thermoelectric (TE) applications. The different processes are utilized to produce the Bi2Te3 nanostructure. Herein, the used process is an efficient and cost effective two-step co-precipitation chemical solution route. The process has been formed by dissolving the bismuth (III) nitrate pentahydrate, Bi(NO3)3.5H2O and tellurium dioxide, TeO2 into the same inorganic nitric acid, HNO3 with the two-step co-precipitation of sodium hydroxide, NaOH and sodium borohydride, HNaB4. The characterizing tools such as x-ray diffraction (XRD), ultraviolet absorbance (UV), fourier transform infrared spectrometry (FTIR), scanning electron microscopy (SEM), energy dispersive analysis of x-ray (EDAX), atomic force microscopy (AFM), and transmission electron microscopy (TEM) were employed to produce the Bi2Te3 powders. According to these results, the obtained powders have been confirmed as a nanostructure form of about low dimension that can be easily used in TE applications.	Bismuth telluride (Bi2Te3); Nanostructures; Chemical solution route; Structural and microstructural characterization; Optical characterization
451	Matlab/Simulink ile PV Panellerinin Modellenmesi	Bu yayındaki amaç bir fotovoltaik (PV) hücresinin 4 bilinmeyen parametre (𝐼𝑝ℎ,𝐼0,𝑅𝑠,𝑅𝑠ℎ) kullanarak bir modelini oluşturmak ve bu modelin güneş ışınımı ve sıcaklık değişimlerine karşı davranışını hem simulasyon hemde deneysel ortamda göstermektir. PV hücresinin model parametrelerinin bulunmasında daha önce yapılmış çalışmalardan yararlanılmış, simulasyon çalışması ise Matlab/Simulink kullanılarak kendimizce geliştirilmiştir. Modelleme için hem seri hem de paralel dirençli ve tek diyotlu hücre biçimi seçilmiştir. Panel davranışının ışınım ve sıcaklıkla değişimi MATLAB / Simulink ile simüle edilmiş ve simulasyon sonuçları biri 10 W’lık ve 36 adet seri bağlı hücrelerden oluşan bir panel üzerinde diğeri ise 250 W’lık ve 60 adet seri bağlı hücreler içeren bir panel üzerinde test edilmiştir. Her iki panel içinde simulasyon ile elde edilen veriler panel üreticisi firmalar tarafından sağlanan datasheet'lerindeki verilerle karşılaştırılarak modellemelerin doğrulukları teyid edilmiştir. Ayrıca elde edilen modeller kullanılarak panellerin standart test koşulundan farklı sıcaklık ve ışınımlardaki I-V ve P-V eğrileri oluşturularak grafik olarak gösterilmiştir.	Fotovoltaik, radyasyon, sıcaklık, simulink
452	KAPALI ALAN YAYA KONUMLANDIRMA SİSTEMİ	Dış ortamlarda, kişinin konum bilgisi GPS teknolojisi kullanılarak elde edilmektedir. Kapalı ortamlarda GPS teknolojisi, uydularla yeterli seviyede bağlantı sağlayamadığından dolayı verimli olarak kullanılamamaktadır. İç ortamlarda yayaların konum bilgisi elde etmek için; kameralar, infrared, radyo frekansları (Bluetooth, UWB), ultrasonik sensör, hücresel haberleşme metotları, hareket sensörleri(ivmeölçer, jiroskop) kullanılmaktadır. Bu çalışmada, kapalı ortamda hareket sensör kartı (ROZAR IMU M0) kullanılarak jiroskop ve ivme sensörlerinden elde edilen veriler SD kart’a kaydedilmiştir. Ayrıca kapalı ortamlarda konum belirlemede sensörlerden kaynaklı hataları azaltmak için hız sıfırlama algoritması (ZUPT) kullanılmıştır. Doğru eşik değeri seçilerek, yaya konumunu görselleştirmeye yönelik GUI tasarlanmıştır.	ZUPT algoritması, Konumlandırma sistemi, İvme ölçer, Jiroskop
453	DAĞITIM ŞEBEKESİ GERİLİM KONFİGÜRASYONUNUN KARIŞIK TAMSAYI LİNEER PROGRAMLAMA ALGORİTMASI İLE ENERJİ MALİYETİ YÖNÜNDEN ARAŞTIRILMASI	Bu makalede, farklı gerilim seviyelerinde çok kademeli dağıtım faaliyeti sürdüren gerçek bir elektrik dağıtım şebekesinin artan enerji ihtiyacını karşılamak amacıyla yeniden planlanması enerji maliyeti açısından analiz edilmiştir. Analiz çalışmasında optimum şebeke tasarımını elde etmek amacıyla fiziksel ve elektriksel koşullar göz önünde bulundurularak ihtiyaç duyulan transformatör güçlerini ve sayılarını tespit ederek minimum maliyeti belirleyen bir minimizasyon fonksiyonu oluşturulmuştur. Oluşturulan fonksiyon belirlenen kısıt şartları içerisinde MATLAB yardımıyla karışık tamsayı programlama algoritmasından yararlanılarak çözümlenmiştir. Analiz sonuçlarından yararlanılarak, ilgili şebekede üst seviyeli tek kademeli dağıtıma geçilmesi ve gerilim seviyesinin mevcut durumda bırakılarak şebekenin yeniden tasarlanması durumları mali açıdan karşılaştırılmıştır.	Enerji maliyeti, Gerilim seviyesi konfigürasyonu, MATLAB-Karışık tamsayı lineer programlama, Elektrik dağıtım sistemi optimizasyonu
454	2.4GHZ AKILLI HABERLEŞME SİSTEMLERİ İÇİN SARMAL ŞEKİLLİ FREKANS SEÇİCİ YÜZEY TASARIMI	Haberleşme sistemleri günümüz teknolojik gelişmeler ile hızlı bir şekilde ilerlemektedir. Kullanıcı dostu ve düşük maliyetli olmasıyla, günümüzde kablosuz haberleşme sistemleri tercih edilmektedir. Kablosuz haberleşme sistemlerinde verimliliğin arttırılması adına sinyal girişimlerin önlenmesi bir gereklilik haline gelmiştir. Bu yüzden alıcı sistemlerde anten öncesine yerleştirilen ön filtreleme elamanları üzerine çalışmalar yoğunlaşmıştır. Özellikle mikrodalga alanında birçok uygulama frekans seçici yüzey kullanılarak gerçekleştirilmektedir. Bu çalışmada ISM band frekanslarında, mikroşerit sarmal şekilli yapı kullanılarak tasarlanmış bir band geçiren frekans seçici yüzey (FSY) önerilmektedir. Sarmal yapı üzerindeki hat genişlikleri ve boşlukları değiştirildiğinde çalışma frekansı ve karakteristiği ayarlanabilir bir FSY önerilmiştir. Yapılan incelemelerde sonucunda rezonans frekansı 1.8GHz ile 5.2GHz arasında değiştiği gözlenmiştir. CST-MWS yazılımı kullanılarak tasarımlar ve spesifikasyonları elde edilmiştir.	Metamalzeme, Frekans seçici yüzey, Bandgeçiren filtre, Akıllı haberleşme, ISM bandı
457	BHR Metamateryal Lens Tasarımı	Bu çalışmada Ku band mikroşerit yama anten yönlendirici kazanç iyileştirmesi için Bölünmüş Halka Rezonatör (BHR) metamateryal (MM) lens kullanımı gösterildi. Ku bandında odaklama elde edebilmek için aynı bantta negatif kırılma indisli bir BHR metamateryal lens tasarlanıp referans antenin ışıma doğrultusunda yarım dalga boyu uzaklığına yerleştirilerek benzetim ve ölçüm sonuçları ayrı ayrı elde edildi. Bu şekilde referans antenin yönlendirici kazancında ölçüm sonuçlarına göre 1.52 dBi’lık bir artış olduğu tespit edildi. Bu çalışmada, alt tabaka ve üst tabaka için aynı dielektrik malzemeler kullanılmış ve böylece MM lens tabakasının kazanç artırımına yararlı etkisi daha net olarak gösterilmiştir. Ayrıca düşük anten boyutu için MM lens katmanının toplam boyutu, referans antenin yama boyutuyla hemen hemen aynıdır. Bu çalışmayı literatürdeki benzer diğer çalışmalardan avantajlı kılan bir diğer husus, daha az sayıda metamateryal birim hücreden oluşan lens katmanı kullanılmasıdır.	Metamateryal, Mikroşerit anten, BHR, Anten yönlendirici kazancı
458	Gövdesi Boşluklu Bağ Kirişleri Üzerine Bir Araştırma	Dışmerkez çaprazlı çelik çerçeve sistemlerde, bağ kirişi-kolon birleşimleri, bağ kirişi dışında kalan kat kirişleri, kolonlar ve çaprazlar gibi çevre elemanlar bağ kirişinin plastikleşmesine karşı gelen iç kuvvetler altında boyutlandırılmaktadır. Özellikle bağ kirişlerinin kesme etkisi altında plastikleşmesi öngörülen sistemlerde, mekanizma durumunda çevre elemanlarda çok yüksek iç kuvvetler oluşmaktadır. Bağ kirişinin gövde enkesitinde stabilite kaybına yol açmayacak düzenleme ile boşluklar açılması bağ kirişinin plastikleşme kapasitesin düşürülmesini dolayısıyla çevre elamanların ve birleşimlerin tasarımında daha küçük iç kuvvetlerle çalışılmasını sağlayacaktır. Bu çalışmada, hazırlanan sonlu eleman modelinin doğrulanması amacıyla daha önce deneysel çalışması yapılmış ASTM A992 malzemeden imal edilmiş W10×33 enkesit profili bağ kirişi olarak seçilmiştir. ABAQUS sonlu eleman yazılımı ile gövde enkesit alanının 10.6% sına karşı gelecek şekilde üç farklı boşluk yerleşimi modellenmiştir. Çevrimsel yükleme altında boşluıklu bağ kirişi modellerinin analizleri gerçekleştirilerek davranışları incelenmiş, sonlu eleman analizlerinden elde edilen sonuçlar incelendiğinde gövde enkesitinde yerleştirilen boşluk sıklığının eleman davranışını önemli ölçüde etkilediği görülmüştür. Eşit aralıklı 3×8mm boşluk yerleşiminde elemanda yerel göçmeler meydana gelirken eşit aralıklı 6×4mm boşluk yerleşiminde kararlı bir çevrimsel davranış elde edilmiştir.	Steel structures, Eccentrically braced frame Shear link, Reduced web
459	Bir Kamu Binası İçin Hibrit Enerji Sistemi Fizibilitesi	Günümüzde bir binanın elektrik enerjisi ihtiyacının yenilenebilir enerji kaynakları ile karşılanabilirliğinin belirlenmesi sıcak bir çalışma alanıdır. Bu çalışmada, bir kamu binası olan Kozlu Mesleki ve Teknik Anadolu Lisesi’nin (Kozlu EML) güneş ve rüzgâr yenilenebilir enerji kaynakları ile elektrik ihtiyacının karşılanması için bir fizibilite çalışması gerçekleştirilmiştir. İlk olarak seçilen kamu binasının yıllık elektrik enerjisi giderleri, maksimum ve minimum elektrik enerjisi harcanan aylar ve yıllık ortalama enerji harcaması hesaplanmıştır. Daha sonra da rüzgâr ve güneş hibrit şebeke bağlantılı yenilenebilir enerji kaynağı sisteminin kurulması için analizler yapılmıştır. Analizler normal hesaplamalar ile yapıldıktan sonra detaylı hesaplamalar için HOMER programı kullanılmıştır. Yapılan analizler sonucunda, 36 kW rüzgâr türbini ve 23 kW güneş panelli şebeke bağlantılı hibrit yenilenebilir enerji sisteminin Kozlu EML’nin elektrik enerjisi ihtiyacını karşılayabileceği belirlenmiştir. Bu durumda Aralık ayında elektrik enerjisinin bir kısmı şebekeden satın alınırken, diğer aylarda şebekeye elektrik enerjisi verebileceği tespit edilmiştir. Bunların sonucunda da kurulan sistemin 7,8 yıl sonra kendini amorti edebileceği belirlenmiştir.	Yenilenebilir enerji kaynağı, Rüzgâr enerjisi, Güneş enerjisi, Hibrit sistem
460	Bileşik Yük Modelinin ÇBAG Tabanlı Rüzgar Türbini Üzerindeki Etkilerinin İncelenmesi	Lineer olmayan yük modellerinin sistem üzerinde oluşturmuş olduğu etkiler güç kalitesi açısından önemli bir konudur. Bu çalışmada, şebekeye bağlı Çift Beslemeli Asenkron Generatör (ÇBAG) tabanlı rüzgar türbininde lineer olmayan yük modellerin etkisi incelenmiştir. Lineer olmayan yük modeli olarak üstel, sabit empedans, sabit akım, sabit aktif güç (ZIP) ve asenkron motor kullanılmıştır. ÜstelZIP-Asenkron Motor biçiminde bileşik yük modeli oluşturulmuştur. Farklı zamanlar içerisinde bileşik yük modelleri devreye girip çıkmıştır. Bileşik yük modellerinin kararlılık analizi ve salınım durumları incelenmiştir. Bu benzetim çalışması MATLAB/SIMULINK ortamında gerçekleştirilmiştir. Bileşik yük modeli analizinde 34.5 kV bara gerilimi, ÇBAG çıkış gerilimi, ÇBAG elektriksel moment, ÇBAG d-q eksen stator akım ve ÇBAG d -q eksen rotor akım değişimleri incelenmiştir. Yapılan çalışma sonucunda kısa süre olarak devre	ÇBAG, Güç kalitesi, Bileşik yük modeli
461	Anahtarlama Frekansının Anahtarlamalı Relüktans Motorda Tork Dalgalanmasına Etkisinin İncelenmesi	Bu çalışmada anahtarlamalı relüktans motorun (ARM) torkunda meydana gelen dalgalanmaya, anahtarlama frekansının etkisi incelenmiştir. Anahtarlama frekansı sistemlerin tasarımında önemli bir parametredir. Anahtarlama frekansların yüksek tutulması kontrol edilen elektromekanik ya da elektronik sistemlerin performanslarının belirlenmesinde önemli bir faktördür. Şöyle ki elektromekanik sistemlerin hem elektriksel hem de mekanik zaman sabitleri vardır. Bu zaman sabitleri düşük olan sistemlerde kontrol sisteminin sağlıklı ve gürbüz çalışabilmesi için anahtarlama frekansının da aynı oranda yüksek olması gerekir. Anahtarlama frekansının tork dalgalanmasına etkisini görebilmek için ARM 10kHz-100kHz arasında farklı anahtarlama frekansları ile sürülmüştür. Farklı hızlarda gerçekleştirilen benzetim çalışmaları ile ARM’nin anahtarlama frekansının tork dalgalanması üzerine etkisi incelenmiş ve genel olarak anahtarlama frekansı arttıkça tork dalgalanmasında azalma meydana geldiği ve belirli anahtarlama frekansından sonra ise çok fazla değişmediği görülmüştür.	Anahtarlamalı Relüktans Motor, Tork Dalgalanmasının Azaltılması, Anahtarlama Frekansı
462	Isı Pompalı Kurutucular Üzerine Bir Araştırma	Günümüzde ısı pompalı sistemlerin kullanımı ve kurutmada uygulanması günden güne artmaktadır. Bu nedenle ısı pompası tipi, ısı pompası seçimi ve ısı pompasında kullanılacak soğutucu akışkan cinsi oldukça önemlidir. Çalışmada, hava kaynaklı (HAD), yer kaynaklı (GSHPD), kimyasal kaynaklı (CSHPD) ve hibrit kaynaklı ısı pompalı kurutuculara yer verilmektedir. Güneş enerjisi destekli hava kaynaklı ısı pompalı kurutucular (SAHPD) diğer kurutuculara göre, geliştirilmiş kalite kontrolü, daha az enerji tüketimi, yüksek katsayı performansı ve yüksek ısıl verimliliği gibi birçok avantaj sağlamaktadır.	Isı pompası, Kurutma, Soğutucu akışkan, COP
478	Modeling and Simulation of DC Motor Using Simelectronics and Simulink	This paper describes the development of mathematical and physical Modeling based simulators in the Simulink © Simscape TM environment as interactive tools to demonstrate the DC motor responses in terms of current, speed and torque. This type of Modeling requires to join the physical components with physical connections to define the underlying dynamic equations of the DC motor. This approach is further compared with the analytical model in Simulink. To support our proposal, numerical simulations and mathematical Modeling of the DC motor are derived using the Lagrangian and Euler-Lagrange approach contrary to the existing Kirchhoff’s’ and Newton laws. The state space model is formulated based on Hamilton’s equation. The simulation models are developed as part of software laboratory support and to enhance undergraduate control systems and machinery courses at Olabisi Onabanjo UniversityA proportional Derivative (PD) controller is implemented for both the models to compensate for fast response in the armature current and electromagnetic torque. A comparative study of the model for the separately excited Dc motor has shown that the models have their own merits and demerits.	Direct Current Motor, Soimulink and Simelectronics, Hamilton Equation, Euler-Lagrange, PD
486	Modeling and simulation of a grid-connected PV system under varying environmental conditions	With the rapid increase of the requirement of electricity demand throughout the world, renewable energy resources (RERs) particularly solar photovoltaic (PV) is a viable alternative to mitigate the global energy crisis. With the advantages of being inexhaustible, abundant, and clean, PV is considered as one of the most useful RER. Besides, the power efficiency of SolarPV is highly affected by variations of solar irradiance and temperature of the solar cells. Hence, the Maximum Power Point Tracking (MPPT) controller is used to control the switching dutycycle of the power converters which ultimately maximize the output power of the PV array. In this paper, a case study of 240-kW solar PV array is performed in MATLAB/Simulink environment. Simulation is performed on ‘SunPower SPR-400E-WHT-D’ PV array which is comprised of 88 parallel strings and 7 series connected modules per string. The impact of variable weather conditions (irradiance and temperature) is analysed. Moreover, the 240-kW PV array is connected to 20 kV grid using boost converter and Voltage Source Converter (VSC). Inthis way, the inverted AC output power is coupled with the AC grid. This bidirectional output power with unity power factor can be utilized by industrial/commercial consumers to fulfil theirenergy demands. In this study, the results are presented to prove that the maximum power fluctuations during rapid weather changing conditions can be reduced and a collaboration in theinstallation of PV system can be provided.	Renewable Energy, Solar PV system, MPPT, DC-DC Boost Converter, Voltage Source Converter
487	KÜRESEL EYLEYİCİNİN ROTOR MIKNATIS MALZEMESİ VE STATOR SARGI GEOMETRİSİNİN EYLEYİCİ TORKUNA ETKİSİ	Klasik elektrik motorları tek serbestlik derecesinde hareket kabiliyetine sahip motorlardır. Çok serbestlik derecesinde hareket gerçekleştirmek istendiğinde birden çok klasik motorun kullanımı söz konusudur. Bu durumda toplam verimin azalması ile sonuçlanmaktadır. Birden fazla serbestlik derecesine sahip olan küresel eyleyiciler çok serbestlik dereceli hareketlerin yapılmasında tercih edilebilirler. Bu çalışmada, yüksek tork yoğunluğuna sahip sabit mıknatıslı bir küresel eyleyicinin 3 boyutlu tasarımı ve sonlu elemanlar metodu kullanılarak manyetostatik analizi gerçekleştirilmiştir. Eyleyiciden düşük hacimde yüksek tork elde edilmesi amacıyla, rotor mıknatıs malzemesi ve stator sargısının fiziksel yapısının optimize çalışmaları yapılmıştır. Yapılan optimizasyon çalışmaları sonucunda mıknatıs malzemesi olarak N50m tipi mıknatıs malzemesi tercih edilmiştir.	Küresel eyleyici, Sargı tasarımı, Sabit mıknatıs, Tasarım optimizasyonu, Tork.
488	SENSÖR AĞI KULLANARAK ROBOTİK YÜZEY MALZEME TANIMA SİSTEMİ	Nesne tanıma genellikle renk, şekil ve malzeme tiplerini içerir. Bu çalışma, robotik uygulamalarda kullanılmak amacıyla üzerinde çeşitli sensörler bulunduran kontrollü bir araçla birleştirilmiş yüzey materyali tanıma yöntemi sunmaktadır. Yüzey tiplerini sınıflandırmak için, otomatik robot hareketleri ile hızlanma, kuvvet, yansıma, görüntü ve ses gibi birçok farklı sensör kullanılmıştır. Çalışmada taş, ahşap yüzey, kumaş, plastik, metal ve kâğıt gibi farklı yapıdaki malzemeleri içeren 28 yüzey malzemesi kullanılmıştır. Matlab Sınıflandırıcı Uygulaması kullanılarak bu yüzeylerle 22 farklı sınıflandırıcı eğitilmiş ve sonuçlar analiz edilmiştir. Veriler sensörlerden farklı zamanlarda ve farklı kombinasyonlarda toplanmıştır. İlk olarak, görüntü ve ses verileri hariç tüm veriler (hızlanma, kuvvet ve yansıtma kombinasyonu) gözlemlenmiş; daha sonra sadece görüntü, sadece ses ve bu verilerin ikili kombinasyonları değerlendirilmiştir. Sonuçta, tüm sensörler dâhil olmak üzere birleştirilmiş verilerin sınıflandırma doğruluğu, sonuçların geri kalanıyla karşılaştırılmıştır. Tüm özelliklerin önerilen birleşimi ve Torbalı Ağaç sınıflandırıcısı yöntemi kullanıldığında 98.2% oranında bir sınıflandırma doğruluğu elde edilmiştir.	Yüzey malzeme tanıma, Makine öğrenmesi, Nesne tanıma, Veri füzyonu, Çoklu sensör
489	YANSIMALI ODA İÇERİSİNE BİR KARIŞTIRICI EKLENMESİNİN VE KARIŞTIRICI KONUMUNUN ELEKTRİK ALAN DÜZGÜNLÜĞÜNE ETKİSİNİN İNCELENMESİ	Yansımalı odalar görece çok ucuza gerçeklenebilmeleri nedeni ile son yıllarda elektromanyetik uyumluluk testleri için kullanılan yeni ve etkili bir test ortamıdır. Ön uyumluluk test aşamalarında (sonuca ilişkin yüksek yaklaşıklıkta cevap vermeleri nedeni ile) tam yansımasız test ortamları için bir alternatif olarak görülmektedir. Yansımalı oda test ortamları, çalışma hacimlerinin büyüklüğüne rağmen tam yansımasız odalara göre çok daha ucuz kurulum maliyetine sahiptir. Bu çalışmada, elektromanyetik benzetim programı yardımıyla gerçek boyutlarda bir yansımalı oda tasarlanmıştır. Daha sonra tasarlanan bu yansımalı oda içerisine karıştırıcı eklenerek bu karıştırıcının ve karıştırıcının oda içerisindeki konumunun alan düzgünlüğüne olan etkisi incelenmiştir. Gözlemlenen sonuçlara göre oda içerisine karıştırıcı eklenmesinin elektrik alanların standart sapmasına yani elektrik alan düzgünlüğüne olan etkisi ortalama 1 dB’dir. Bunun yanında oda içerisindeki karıştırıcı konumun elektrik alan düzgünlüğüne oldukça az bir etkisi olmasına rağmen Uluslararası Elektroteknik Komisyon standartının(IEC 61000-4-21) önerdiği limitleri elde etmek için karıştırıcı konumun belirlenmesinin önemli ölçüde bir etkiye sahip olduğu gözlemlenmiştir.	Yansımalı oda, Karıştırıcı, Elektrik alan düzgünlüğü
490	ROTOR OLUK GENİŞLİĞİ VE ROTOR OLUK YÜKSEKLİĞİ ORANININ SİNCAP KAFESLİ ASENKRON MOTOR PERFORMANSINA ETKİLERİ	Asenkron motor performansını etkileyen en önemli parametrelerden biri rotor oluk geometrisidir. Rotor oluk geometrilerindeki değişimin özellikle motorun moment-devir sayısı karakteristiği üzerinde büyük bir etkiye sahip olduğu bilinmektedir. Bu çalışmada kare ve dikdörtgen rotor oluk yapısına sahip bir asenkron motorun rotor oluk genişliği (bs) ile rotor oluk yüksekliği (hs) oranının (hs/bs) motor performansını nasıl etkilediği araştırılmıştır. Değişik oranlar için motora ait moment, akım, akı yoğunlukları, nüve malzemesinin ağırlığı, kullanılan malzemelerin ağırlığı, akım yoğunluğu, verim vb. değerlerin değişimi incelenmiştir. Çalışmada kullanılan motor 2.2 kW gücünde üç fazlı sincap kafesli bir asenkron motor olup modellemeler için Rmxprt programı kullanılmıştır. Elde edilen sonuçlara göre hs/bs oranının optimum motor performansı için 2 ile 3 arasında olması gerektiği tespit edilmiştir.	Asenkron motor, Rotor oluk yapısı, Dikdörtgen oluk, Performans analizi
491	Determination of the Optical Properties of ppTh Nanostructured Films Obtained by RF Plasma Polymerisation Technique	In this study, it is aimed to obtain plasma polymerized Thiophene (ppTh) thin films by Radio Frequency (RF) plasma polymerization technique and to determine optical, chemical and morphological properties of these films. ppTh thin films were fabricated at 25, 50, 75 and 100 W RF power, 15 minutes coating duration and 500 mTorr base pressure. ppTh thin films were analyzed by Scanning Electron Microscopy (SEM), FTIR and Uv-Vis spectroscopy. Functional groups of thin films were determined by FTIR spectroscopy, and it was investigated how coating parameters affect the chemical structure of these films. Optical properties such as absorbance, transmittance and optical band gap were determined by Uv-Vis spectroscopy. The optical band gaps of the ppTh thin films were determined to be 2.97 eV, 3.13 eV, 3.17 eV and 3.68 eV with increasing RF power, respectively. In addition, all thin films were highly transparent in the visible region (500 nm), and this transparency tended to increase with increasing RF power. SEM analysis showed that the thin films had nanosphere structure and the radius of these spheres was about 90 nm.	Thiophene, FTIR, RF, optical properties, organic semiconductors
492	Polarizasyon Mod Bağımsız Üçlü Bant Mikrodalga Sinyal Emici	Bu çalışmada yeni bir üçlü bant mikrodalga sinyal emici yapı tasarlanmıştır. Önerilen bu yapı iç içe üç halka rezonatörden oluşmaktadır. En dıştaki halkada yapının polarizasyon bağımsızlığını sağlaması ve geniş açı emilim yapması için x-y düzleminde birbirine 45°’lik açı ile yerleştirilen dönel simetrik sekiz iletken kol vardır. İç tarafta ise biri diğerinin iki katı boyutta iki ayrı halka rezonatör yerleştirilmiştir. İlk olarak sadece en dıştaki sekiz kol halka rezonatör yapının emilim grafiği çizdirilmiş ve 4.8 GHz’de 0.87 oranında tek bir emilim tepe değeri olduğu görülmüştür. Daha sonra yapının içine iki ayrı halka rezonatör eklenince emilim frekansı az bir farkla 4.7 GHz’e kayarken, emilim tepe değeri yaklaşık %10 artarak 0.96 değerine yükselmiştir. Ayrıca 2.4 GHz ve 12.6 GHz frekanslarında sırasıyla 0.92 ve 0.94 oranında iki ayrı emilim tepe değerleri daha görülmüştür. Sonuç olarak her üç emilim tepe değerinin yapıdaki üç farklı halka rezonatörden kaynaklandığı ve simetrik sekiz adet kol yapısı gereği polarizasyon mod bağımsız olduğu ve gelen dalga açısına 50°’ye kadar kararlı davrandığı simülasyon sonuçlarıyla gösterilmiştir.	Mikrodalga sinyal emici, Üçlü bant, Polarizasyon
493	MOSFET tabanlı kayıplı Endüktans benzetimi	Bu çalışmada sadece MOSFET’lerden oluşan endüktans benzetimi devresi sunulmuştur. Ana yapı olarak sadece iki transistordan ve bir topraklı kapasiteden meydana gelmiştir. Kutuplanması yapılmış tüm yapı ise sadece beş transistordan oluşmaktadır. Devrede harici kapasite yerine MOS-kapasite kullanılmıştır. Devrenin endüktans değeri elektronik olarak ayarlanmaktadır. Devrenin serimi Cadence programı yardımıyla çizilmiş ve serim sonrası benzetimler makaleye eklenmiştir. Ayrıca sunulan endüktans benzetiminin performansını belirtmek amacıyla ikinci dereceden gerilim-modlu band-geçiren filtre devresi kurulmuştur. Benzetim sonuçları teorik sonuçlar ile uyum içinde olduğu görülmektedir.	MOSFET-C, endüktans benzetimi
494	Besleme Koşullarının 5.8 GHz Güç Yükselteci S-Parametreleri Etkisi Üzerine Bir Çalışma	Bu çalışma, değişen DC koşullara bağlı olarak SBB5089Z güç yükselteç modülü S-parametrelerindeki (S21, S11, S22, S12) değişimleri araştırmaktadır. Doğrusal performans parametrelerinin (S21, S11, S22, S12) davranışı grafiksel olarak incelenmiştir. SBB5089Z' nin S-parametreleri, 5.8 GHz WiMAX frekansını kapsayan, 5.7 GHz'den 5.9 GHz'e kadar 200MHz bant genişliği ile analiz edilmiştir. DC koşullar, bir mikrodenetleyici, bir R/2R sayısal analog dönüştürücü merdiven devresi ve LM324’lü bir gerilim izleyici kullanılarak kontrol edilmiştir. R/2R merdiven devresi ve LM324’lü gerilim izleyici devresi mikrodenetleyici ile entegre edilmiştir. Aynı zamanda, mikrodenetleyiciye ACS712 akım sensörü ve ADS1115 16-bit analog sayısal dönüştürücü de entegre edilmiştir. Güç yükselteci akımı mikrodenetleyici ile ölçülmüştür.	Güç Yükselteci, WiMAX, 5.8 GHz, DC koşullar, Mikrodenetleyici
495	Elektronik Olarak Ayarlanabilir Memristör Tabanlı Chua Devresinin Gerçeklenmesi	Fiziksel olarak memristörün 2008 yılında gerçeklenmesinden sonra, memristörler devre tasarımlarında geniş uygulama alanı bulmuştur. Memristör hafızalı olması, lineer olmayan karakteristik göstermesi ve oldukça yoğun bir yapıya sahip olması gibi üstün özelliklere sahiptir. Bu çalışmada elektronik olarak ayarlanabilen memristor devresi kullanılarak kaotik devre kurulmuştur. Beklendiği gibi devrenin kaotik davranışı başarılı bir şekilde elde edilmiştir. Ayrıca, farklı OTA (İşlemsel geçişiletkenliği kuvvetlendiricisi) kuyruk akımlarına göre devrenin kaotik davranışının değişimi de çalışmanın sonlarına doğru analiz edilmiştir.	Memristor, kaotik devre, chua devresi, memristör tabanlı chua devresi
498	GEZGİN SATICI PROBLEMİNİN ÇÖZÜMÜ İÇİN KARINCA KOLONİ VE GENETİK ALGORİTMALARININ KARŞILAŞTIRILMASI	ÖzetPolinom zamanda çözülebilecek (P) ve polinom zamanda doğrulanabilecek (NP) problemlerin bilinen etkinbir algoritmasının olmaması, hesaplamadaki karmaşıklık teorisinin teorik hesaplama ve matematiğin gereklibir bilimsel çalışma kolu olmasını sağlamıştır. Gezgin satıcı problemi (GSP) bu tür problemlere örnektir.Bu problemde, satıcı tarafından belli sayıda şehirin ziyaret edilmesi istenir. Başlangıç ve bitiş şehri olarakaynı şehir ele alınır. GSP’nin amacı bir turu en az mesafe ve zamanda bitirmesidir. Evrimsel algoritmalar, GSPçözümü için kullanılan popüler yöntemlerdendir. Bu algoritmalar genelde doğada oluşan olayların benzeşiminitemel almaktadır. Günümüzde, karınca kolonisi eniyileştirmesi (KKE) ve genetik algoritma (GA) bu türalgoritmalara örnektir. Bu tez kapsamında, GSP çözümü KKE ve GA ile gerçekleştirilerek sonuçları karşılaştırılmıştır.Deneyler sonucu elde edilen sonuçlar, KKE nun GA dan daha başarılı sonuç verdiği ve aynı probleminçözümü için daha az zaman kullandığı görülmüştür.	Gezgin satıcı problem, Eniyileştirme, Genetik Algoritma, Karınca Kolonisi Eniyileştirme
500	KONUŞMACI DOĞRULAMA İÇİN EĞİTİM SETİ OPTİMİZASYONLU İKİ AŞAMALI KARAR VERME ALGORİTMASI	Bu çalışmada, konuşmacı doğrulama görevi için iki aşamalı bir karar verme algoritması önerilmiştir. Bu iki aşamalı algoritma, ikinci aşamada sahtekarlara dayanıklı yapı sayesinde ilk aşamayı geçen sahtekârları ortadan kaldırmayı amaçlıyor. Birinci aşamada, öznitelik olarak mel-frekanslı sepstral katsayılar (MFCC) kullanılarak temel bir sistem oluşturulmuş ve bir radyal taban fonksiyonu (RBF) sinir ağı kullanılarak konuşmacı modellemesi gerçekleştirilmiştir. Ardından, eğitim setini iki kısımda optimize etmek için araştırmalar gerçekleştirildi: (1) taklitçi konuşmacı özniteliklerinin gerçek konuşmacı özniteliklerine oranı, (2) taklitçi konuşmacı kümesi içinde aynı cinsiyet özniteliklerinin zıt cinsiyet özniteliklerine oranı (gerçek konuşmacıya bağlı olarak). Son olarak, iki aşamalı karar verme algoritması sunulmuş ve iki aşamalı sistem tarafından sağlanan performans artışı test sonuçlarıyla birlikte verilmiştir.	Konuşmacı doğrulama, Eğitim kümesi optimizasyonu, RBF yapay sinir ağları, MFCC, Cohort
501	DALGACIK DÖNÜŞÜMÜ İLE YAPAY SİNİR AĞLARI KULLANILARAK UYKU EVRELERİNİN OTOMATİK SINIFLANDIRILMASI	Bu çalışmada, Tıkayıcı uyku apnesi sahip kişilerden elde edilen polisomnografik uyku kayıtlarına dayanan otomatik uyku evresi sınıflandırma çalışması yapılmıştır. Çeşitli çalışmalarda, normal kişilerden elde edilen EEG kayıtlarına dayanarak uyku evreleri sınıflandırılmıştır. Tıkayıcı uyku apneli kişilerin uykusu gece boyunca sıklıkla kesintiye uğradığından, uyku bozukluklarının doğru skorlanması tanı için önemlidir. Otomatik uyku evrelerinin sınıflandırılması için sinyaller Amerikan Uyku Tıbbı Akademisi kriterlerine göre seçilmiştir. Otomatik uyku evrelerinin sınıflandırması için bu sinyal gücü değerlerinden oluşan özellik vektörleri, ANN (Yapay Sinir Ağları) girdileri olarak hesaplanmıştır. YSA'nın başarısını artırmak için geliştirilen algoritma ile sinyallerden elde edilen özellik vektör tablosunu yeniden sıralanmıştır. Bu çalışmada, YSA'nın eğitim ve test başarısı 10 kat çapraz doğrulama kullanılarak belirlenmiştir. YSA tarafından uygulanan otomatik uyku evre skorlaması çalışmasında, Uyanıklık, REM (Hızlı Göz Hareketi), NREM1 (Hızlı göz hareki olmayan), NREM2, NREM3'ün doğru tanıma oranı sırasıyla %95, % 93, % 91, % 86 ve % 92 olarak bulunmuştur. Bulgular, otomatik uyku evresi sınıflandırma eğitim ve test başarısının literatürdeki diğer çalışmalara göre daha iyi olduğunu göstermektedir.	Polisomnografi, Dalgacık Dönüşümü, Yapay Sinir Ağları, Uyku skorlama, Uyku Evreleri
502	TELEKOMÜNİKASYON İLETİM SİSTEMLERİ: TAŞIMA KAPASİTELERİ VE İLETİM MESAFELERİNİN MUKAYESE EDİLMESİ	Bu makalede iletişimi sağlayan telekomünikasyon sistemleri unsurlarından transmisyon sistemlerinin iletilmek istenilen bilgiye ait trafiğin taşıyabilme kapasiteleri ve bu taşınılabilinen kapasitelerde, kapasitelerine göre taşınan bilginin iletilebileceği en uzak iletim mesafeleri araştırılarak elde edilmiş ve uzak ara iletişim sistemleri bu yönleri ile mukayese edilmiştir. 1970’li yıllardan itibaren geliştirilen transmisyon sistemlerinde ilk zamanlarda PCM (Pulse Code Modilation) analog sayısal 30 kanal sinyal çevirici sistemler kullanılmıştır. Daha sonra oluşan yüksek kapasite bilgi iletimi ihtiyaçları sebebiyle 48 kanal kapasitesine kadar sahip olan PDH (Plesiochronous Dijital Gierarchy ) sistemleri geliştirilmiştir. 1980’li yıllarda ABD de SONET (Synchronous Optical Network) standardı geliştirilmiş ve ardından SDH (Synchronous Digital Hierarchy) standardı oluşturulmuştur. İlerleyen teknoloji ile beraber iletilmek istenilen sinyalleri farklı dalga boyları ile tek bir fiber üzerinden iletimini sağlayan DWDM (Dense Wavelength Division Multiplexing) sistemleri geliştirilmiştir. Makale içerisinde iletim sistemleri arasında mukayese yapılırken, telekomünikasyon sistemlerinde omurga yapıyı oluşturan transmisyon sistemlerinin dünya standartlarında iletim kapasiteleri arası geçiş uygunluğu ve donanımsal kullanılabilirlikleri de göz önünde bulundurulmuştur. Elde edilen bu verilerin sonuçlarından hareketle günümüzde ihtiyaç duyulan kişisel kullanım ve nesnelerin data trafiğinin artması ile doğru orantılı hızla artan bilgi alış verişini taşıyabilmek adına istenilen iletim kapasitesine sahip, ağ verimliliğini sağlayabilecek telekomünikasyon sistemlerinden uzak ara iletişim sistemlerinin belirlenmesine çalışılmıştır. Çalışma sonucunda, topoloji içerisinde kullanılacak uzak ara iletişim sistemlerinin ağ verimliliğini artırıcı yönde kıstaslarla tercihinin yapılması sağlanmıştır.	Telekomünikasyon, Uzak ara iletişim, Transmisyon, İletim Sistemleri
503	TELEKOMÜNİKASYON UZAK ARA İLETİŞİM (TRANSMİSYON) SİSTEMLERİNİN YATIRIM KARARININ BELİRLENMESİ	Bu makalede Telekomünikasyon sistemlerinden uzak mesafe haberleşme transmisyon sistemlerinin teknolojik gelişimi ve mevcut durumu incelenmiştir. Aynı zaman da hızla gelişim gösteren haberleşme sektöründe iletişimin donanım alt yapısını oluşturan telekomünikasyon uzak mesafe haberleşme transmisyon sistemlerinin ihtiyaç duyulan band genişliğini sağlayabilmek adına haberleşme alt yapısında mevcut ve gelişim gösteren uzak ara iletişim sistemleri kapasiteleri araştırılmıştır. JDSU MTS 5800 ölçü aleti kullanarak aktif iletim sistemleri üzerinden ölçümler alınarak optik veri taşıma mesafeleri için deneysel sonuçlar elde edilmiştir. Elde edilen ölçüm değerlerine göre trafik iletim mesafeleri, fiber optik kablonun ITU-T G655 standardına göre km de zayıflama değeri göz önünde bulundurularak iletim mesafeleri elde edilmiş makale içerisinde değerlendirilmiştir. Yapılan araştırma sonucunda elde edilecek verilerin yapılacak uzak ara sistemlerinin yatırımların da kullanılabileceği düşünülmüştür.	Telekomünikasyon, Uzak ara iletişim, Transmisyon
504	GÜÇ SİSTEMİ HARMONİKLERİNİN ADAPTİF KESTİRİMİ: EĞİM DÜŞÜM TABANLI ADAPTİF ALGORİTMALARIN BAŞARIM ANALİZİ	Bu çalışmada, güç sistemi harmoniklerinin adaptif kestirimi üzerine bir inceleme yapılmıştır. Çalışmada adaptif kestirim algoritmaları olarak, basit hesap yükü ve gerçek zamanlı sistemlere kolaylıkla uygulanabilirliği nedeniyle literatürde yaygın kullanılan eğim düşüm tabanlı adaptif algoritmalar kullanılmıştır. Bu algoritmalar sırasıyla en küçük ortalama kare (LMS), normalize edilmiş LMS (NLMS), İşaret-Veri LMS ve İşaret-Hata LMS algoritmalarıdır. Çalışma kapsamında, öncelikle güç sistemlerinde mevcut olan akım veya gerilim ifadelerinin bilinmeyen genlik ve faz harmonikleri bir kestirim problemi olarak ifade edilmiştir. Daha sonra ise ele alınan güç sistemi sinyalinin temel ve harmonik bileşenlerin genlik ve faz bilgileri eğim düşüm tabanlı adaptif algoritmalar ile kestirilmiştir. Çalışmada gerçekleştirilen benzetimler, NLMS algoritmasının diğer üç algoritmaya kıyasla üstün bir başarım sergilediğini göstermiştir. Fakat yüksek hızlı veri akışının mevcut olduğu gerçek zamanlı güç sistemi uygulamalarında LMS ve NLMS algoritmalarının yerine, daha az hesap yükü içeren İşaret-Veri LMS algoritmasının kullanımının daha uygun olabileceği sonucuna ayrıca varılmıştır.	Eğim düşüm algoritmaları, Adaptif kestirim, Güç sistemi harmonikleri
505	FARKLI MIKNATIS MALZEMELERİNİN YÜZEY MIKNATISLI DOĞRUDAN TAHRİKLİ SABİT MIKNATISLI SENKRON MOTOR PERFORMANSINA ETKİSİ	Bu çalışmada, 5,5 kW gücünde 22 kutuplu doğrudan tahrikli yüzey yerleştirmeli sabit mıknatıslı senkron motorun (SMSM) tasarımı, analizi ve optimizasyonu gerçekleştirilmiştir. Analitik tasarım aşamasını geçen motorun sonlu elemanlar analizleri için 3 boyutlu modeli oluşturulmuştur. Nadir toprak elementleri tarafından kolayca üretilebilen farklı sabit mıknatıs malzemeleri (Alnico, Seramik, SmCo, NdFeB) kullanılarak motorun vuruntu torku, çıkış gücü, verim ve maksimum çıkış gücü parametreleri incelenmiştir. Yapılan analizlerde, N50m tipi mıknatıs malzemesinde en iyi verim ve maksimum çıkış gücü değeri elde edilmiştir. Ayrıca, en düşük vuruntu torku Alnico5 tipi mıknatıs malzeme ile elde edilmiştir.	Sabit mıknatıslı senkron motor, sonlu elemanlar analizi, verim, çıkış gücü.
513	X Band Radar Sistemleri için Mikroşerit Yürüyen Dalga Anten Tasarımı	Günümüzde, telekomünikasyon ve askeri uygulamalarda ayarlanabilir anten dizilerinin kullanımı gittikçeartmaktadır. Askeri sistemlerinde, ayarlanabilir antenler değişen sistem ihtiyaçlarına ve çevre koşullarına yüksekuyumlulukları nedeniyle ilgi çekmektedir. Bu antenler uygulama gereksinimlerine göre çalışma frekanslarını,analob yönlendiriciliklerini, huzmelerini, polarizasyonlarını değiştirme özelliğine sahiptirler. Hem insan izlemehem de görüntüleme uygulamalarında, radar sistemi dar bir huzmeye sahip olmalı ve huzme hızla farklı yönleritarayabilmelidir. Bu nedenle huzme kontrolü, takip, tespit, arama gibi temel radar işlevleri kritik öneme sahiptir.Huzme kontrollü sistemler, karmaşık ve yüksek maliyete yol açan kontrol edilebilir elemanlara sahip büyük antendizilerinin kullanılmasını gerektirirler. Bu çalışmada karmaşıklığın ve maliyetin giderilmesi için yürüyen dalgaanten modeli incelenmiştir. Yürüyen dalga anten modeli standart mikroşerit dizi modeline dayanmaktadır. Yürüyendalga modelli radar yapılarında, dizi elemanlarına uygulanan frekans artımının kontrolü ile huzme hareketi; açı,menzil ve zaman eksenlerinde kontrol edilebilir ve bu sayede arama, tespit ve takip gibi temel radar fonksiyonlarıyerine getirilebilir. Yine aynı şekilde frekans artımının kontrolü ile hüzme genişliği ve menzil çözünürlüğü gibiradar performans parametreleri optimize edilebilir. Bu çalışma kapsamında 9.4GHz ile 10.8GHz frekanslarıarasında çalışan frekans değişimine bağlı olarak ana hüzme yönlendiriciliğine sahip yürüyen dalga anten modelitasarımı yapılmıştır. Tasarlanan antenin kazancı 8dB ile 13dB arasında değişmektedir. Anahüzme açısı 00 ile 270arasında yönlendirilebilmektedir.	X band, dizi anten, mikroşerit anten, yürüyen dalga anten, huzme yönlendirme, huzme yönlendirme
514	Güneş Enerji Santralleri İçin Uygunluk Haritasının Elde Edilmesi: Bir Uygulama	Günümüzde güneş enerjisi, hayatımızın en önemli ve kaçınılmaz bir parçası haline gelen yenilenebilirenerji kaynaklarından (YEK) biridir. Her geçen gün dünya üzerindeki güneş enerji santrali (GES) sayısı katlanarakartmaktadır. Uygulama sayısı artan bu santrallerin çevresel, ekonomik ve sosyal açıdan en uygun yer tayinlerininyapılması oldukça büyük önem arz etmektedir. Bazı durumlarda santral kurulum yerini etkileyen bir önemli kriterinbile göz ardı edilmesi oldukça büyük zararlara neden olabilmektedir.Bu çalışmanın amacı, literatürdeki çalışmalarda eksikliği tespit edilen ve GES kurulumunu etkileyen kriterlerinönerilmesi, GES kurulumunu etkileyen tüm kriterlerin birbirlerine göre önem derecelendirme değerlerininbulunması ve kriterlere ait örnek bir çalışma alanında coğrafi veriler yardımıyla GES için uygunluk haritasının eldeedilmesidir. Kriterlerin ağırlık değerlerinin bulunmasında Bulanık Analitik Hiyerarşi Yöntemi (FAHP), verilerinişlenmesinde de coğrafi bilgi sistemleri kullanılmıştır. Bu amaçla 14 ana kriter ve bu kriterlere ait 70 alt kriterkonuyla ilgili uzman görüşleri, anketler ve literatürdeki çalışmalardan yararlanılarak belirlenmiştir. Çalışmanınsonunda, çalışma alanında GES’ler için en uygun, uygun ve izin verilmeyen yerlerin gösterildiği uygunluk haritasıelde edilmiştir. Bu çalışma, GES’lerin yer tespitinde daha doğru, çevresel, ekonomik ve sosyal GES santralikurulumunu netice veren geniş yelpazedeki kriterlerle araştırmacılara faydalı olacaktır.	Güneş enerjisi santrali yer tayini, Yenilenebilir enerji kaynağı, Bulanık analitik hiyerarşi yöntemi, Coğrafi bilgi sistemleri, Uygunluk haritası, Uygunluk haritası
520	Capacitive Micromachined Ultrasonic Transducer (CMUT) Analytical Evaluation of Membranes Performance Under Fabrication Related Stress	Kapasitif Mikro İşlenmiş Ultrasonik Çevirgeç (KMUÇ)’in yüzeyinden yük güç çıkışı elde edilmesi çıkış basıncı ve diyaframın yerdeğiştirmesine bağlıdır. Buna ek olarak, üretimden dolayı diyaframda oluşan stres de göz önünde bulundurulmalıdır. Çünkü diyaframda oluşan stres, çöküş voltajı, rezonans frekansı ve kavite derinliği açısından KMUÇ’ın performansını etkilemektedir Bu yüzden diyaframdaki stres, KMUÇ modellenmesi ve üretimi için önemli bir kriterdir. Yüzey işleme veya wafer bonding teknolojileri KMUÇ üretiminde sıkça kullanılan teknolojilerdir. Bu üretim teknolojileri, KMUÇ’ın diyaframı üzerinde strese neden olan birçok kaplama ve dağlama sürecinden oluşmaktadır. Diyaframda oluşan bu stresler sıkıştırma veya gerilme stresi olarak adlandırılır. Bu çalışmada, analitik hesaplamalar için KMUÇ üretiminde yaygın olarak kullanılan Si3Ni4,Poly-Si ve SiC diyaframları seçilmiştir ve stresin diyaframların yerdeğiştirmesi ve çıkış basıncı üzerindeki etkileri değerlendirilmiştir. Üretim sırasında diyaframda oluşan stresin diyaframların yerdeğiştirmesini ve dolayısıyla da diyaframın çıkış basıncını önemli ölçüde etkilediği gösterilmiştir. Sonuç olarak, yüksek performansta ve daha güvenilir KMUÇ üretilmesi için ve ayrıca geniş çaplı KMUÇ uygulamaları göz önünde bulundurulduğunda üretim kaynaklı stres minimize ve optimize edilmelidir.	KMUÇ, Stres, Yerdeğiştirme, Üretim, Basınç
522	LabVIEW based Continuous Monitoring of Separately Excited DC Motor	In this day and age the applications of electrical machines are diverse and overall quite advantageous to our current way of life. For this purpose we have to make sure that the machines themselves are operating properly and are well maintained. In this paper two LabVIEW models have been presented which carry out continuous monitoring of both the single-phase induction motor and the separately excited dc motor. Also their real time performance characteristics are analyzed to detect faults. Using Data Acquisition System (DAQ) this is achieved and LabVIEW version 2017 has been used.	LabVIEW, DAQ System, DC Motor
524	GÜNEŞ ENERJİSİ SİSTEMLERİNDE HARMONİKLERİN GİDERİLMESİ	Bu çalışmada, yenilenebilir enerji kaynağı olan güneş enerjisi ile beslenen yükler üzerindeki harmoniklerin ortadan kaldırılması konusu tartışılmaktadır. Güneş panellerine düşen güneş ışığının bir sonucu olarak enerji elde edilir. Ortaya çıkan enerji DC gerilim olduğundan, bu enerjiyi uygun şekilde AC gerilime dönüştürme ihtiyacı doğar. Özellikle alternatif akım yükleri uygun şekilde beslenmelidir. Doğrultmaç ve invertörler gibi güç elektronik düzenlemeleri harmoniklere neden olur. Bunun dışında doğrusal olmayan yükler bozulmaya neden olur. Bu nedenle güneş panellerinden üretilen enerjinin sisteme aktarılmadan önce harmoniklerin incelenmesi gerekir. Burada harmoniklerin sınıflandırılması, türünün belirlenmesi ve ortadan kaldırma yöntemleri tartışılmaktadır. Sistem şebekeden tamamen bağımsız çalıştığı için, harmonik problemlerini çözmek için tasarlanmış filtreler ve yükler önem kazanmaktadır. Bu filtrelerin doğru bir şekilde geliştirilmesi ve sisteme fazladan bir yük getirmemesi gerekmektedir. MATLAB / Simulink ortamında yapılan çalışma için tasarlanan tüm farklı filtreler denenmiş ve sonuçları karşılaştırılmıştır. Elde edilen sonuçlar, hangi tip filtrenin kullanılacağı sorusuna ışık tutmaktadır.	Yenilenebilir enerji kaynağı, filtre, fotovoltaik, harmonikler
526	KABLOSUZ SENSÖR AĞ TABANLI UZAKTAN DAMLAMA SULAMA SİSTEMİ	Geçmişten günümüze tarımsal sulama sistemlerinde farklı yöntemler kullanılmıştır. Bunların arasında, damlama sulama sistemi diğer yöntemlere göre daha etkili ve verimlidir. Damlama sulama sisteminde, kablosuz sensör ağları optimize su temini için kullanılırken, zigbee teknolojisi uzaktan damlama sulama sistemleri için kullanılmaktadır. Ayrıca, sulama sistemlerinde pompa motorları elektriğin büyük bir çoğunluğunu tüketmektedir. Bu nedenle, güneş enerjisi ile elde edilen elektrik, elektrik iletim ve dağıtımının olmadığı ve şehir merkezine uzak olan yerleşim yerleri için önemlidir. Yapılan çalışmada, uzaktan kontrollü, güneş enerjisi tabanlı ve kablosuz sensör ağlarının kullanıldığı damlama sulama sistemi uygulaması gerçekleştirilmiştir. Sistemde, iki damlama hattı olup, her bir hat sensör ve valf modülün sahiptir. Bu modüller ve sistem bir ana modül tarafından kontrol edilmektedir. Ayrıca, bu modüllerin enerjisi güneş enerjisi kullanılarak elde edilmekte olup, birbirleri ile kablosuz sensör ağı üzerinden haberleşmektedir. Damlama sulama sisteminin kontrolü Android arayüz üzerinden sağlanmaktadır ve sistem manuel ve otomatik olarak kontrol edilebilmektedir.	Damlama Sulama Sistemi, Kablosuz Sensor Ağı, Zigbee, Güneş Enerjisi
530	EtherCAT Protokolü ve EtherCAT Donanımları ile Programlama	EtherCAT (Ethernet for control automation technology) protokolü, esnek topoloji ve yüksek hızlı gerçek zamanlı çalışma performansı ile yeni standartlarda üretilmiş bir haberleşme protokolüdür. Çok sayıda firmanın uzak IO haberleşme modüllerinde kullandığı yeni nesil protokolüdür. 30 µs içinde 1.000 dağıtılmış I/O, neredeyse sınırsız ağ boyutu ve Ethernet ve internet teknolojileri sayesinde optimum dikey entegrasyon sağlamaktadır. EtherCAT sayesinde maliyetli Ethernet yıldız topolojisinin yerine basit bir hat ya da ağaç yapısı uygulanabilmekte ve pahalı altyapı bileşenlerine ihtiyaç duyulmamaktadır. Bu nedenle tam otomasyonlu çorba makinesi otomasyon sisteminde uzak IO modüllerinde haberleşme için EtherCAT protokolü seçilmiştir.	EtherCAT, Ethernet, Programlama
535	KONTROL ALAN AĞLARI İÇİN OPTİMUM STATİK MESAJ ZAMANLAMASI	Kontrol Alan Ağı (CAN), yüksek performanslı ve yüksek güvenilirliği olan gerçek zamanlı bir haberleşme protokolüdür. Bu çalışmada, SocketCAN ile bir CAN ağı tasarlanmış ve RM algoritması kullanılarak optimum statik mesaj zamanlaması gerçekleştirilmiştir. SocketCAN, Linux işletim sistemi için geliştirilen bir CAN uygulamasıdır. CAN ağının performansı, öncelik karar mekanizmasına göre belirlenen zamanlamaya bağlıdır. Optimum iletim için anahtar faktör, mesaj önceliklerinin belirlenmesidir. RM zamanlama politikasına göre, iletilecek olan mesajların öncelikleri iletim başlamadan önce belirlenir ve bir mesajın son teslim süresi (deadline), periyoduna eşittir. En erken son teslim süresi olan mesaj, en yüksek önceliği alır.	CAN, Statik Zamanlama, SocketCAN
536	YILDIRIM DARBELERİNİN SİLAHLI İNSANSIZ HAVA ARAÇLARI (SİHA) ÜZERİNDEKİ DOLAYLI ETKİLERİNİN ANALİZİ	Yıldırımın elektronik sistemler üzerindeki dolaylı etkilerini ortadan kaldırmak ya da en aza indirgemek için başta hava olmak üzere kara ve deniz taşıtlarının tasarımlarında yıldırım darbe riskleri göz önüne alınmaktadır. Bu çalışmada yıldırım darbelerinin askeri alanda kullanımları yaygınlaşan silahlı insansız hava araçları (SİHA) üzerindeki dolaylı etkileri incelenmiştir. Tipik bir SİHA üç boyutlu olarak modellenmiş ve bilgisayar tabanlı benzetimler ile nümerik olarak analiz edilmiştir. Yıldırım darbesi SİHA’da bulunan farklı yakalama çubuklarına ayrı ayrı uygulanarak oluşturduğu geri dönüş darbe akımı elde edilmiştir. Geri dönüş darbe akımının sebep olduğu elektromanyetik (EM) alan şiddeti ve yüzey akım dağılımları bulunarak elektriksel sürekliliğe sahip olması gereken yıldırım akım yolları belirlenmiştir. Ayrıca PEC, Alüminyum ve Karbon fiber takviyeli kompozit ile kaplanmış SİHA’lar için geri dönüş darbe akımları karşılaştırılmıştır.	Yıldırım darbesi, SİHA, Dolaylı etkiler, Elektromanyetik alanlar, Yıldırım akım yolu
538	Kararsız HES ve GES Üretimlerinin Düzenlenmesi için Optimal Enerji Karışımı Tespiti: Malatya İli Örneği	Dünyada enerji ihtiyacı her gecen gün artmaktadır. Artan bu enerji talebini karşılamak için ülkeler geleneksel enerji kaynaklarına ek olarak yenilenebilir enerji kaynaklarına yönelmişlerdir. Yenilenebilir enerji kaynaklarının birçok avantajının yanında bazı dezavantajları da vardır. Yenilenebilir enerji kaynaklarının en büyük dezavantajlarından biri değişken ve kararsız bir karakteristiğe sahip olmalarıdır. Zamanla, kararsız bir şekilde değişen enerji üretimi, elektrik şebekelerinde arz-talep güç dengesini sağlamayı güçleştirmektedir. Bu çalışmada kararsız ve değişken Güneş Enerjisi Santrali (GES) ve Hidroelektrik Santral (HES) tesislerinin üretimlerinin daha düzenli hale getirilebilmesi için bir yöntem üzerinde durulmuştur. Yöntem; GES ve HES üretimlerinin uygun karışım oranlarıyla toplamda daha kararlı hale getirilebileceği temeline dayanmaktadır. Yöntemin uygulanması amacıyla, Malatya ilindeki bir HES ve GES üretimleri elde edilmiştir. Santral üretimlerinin değişimleri, Pearson korelasyon katsayısı ve standart sapma değerleri hesaplanarak incelenmiştir. GES ve HES üretimleri belirli oranlarda karıştırılarak toplam karışımın standart sapma değerleri tekrar hesaplanmıştır. Çalışma sonucunda, incelenen HES ve GES üretimleri için Pearson korelasyon katsayısı -0,625 olarak bulunmuştur. Bu değer üretimler arasında ters yönde bir korelasyon olduğunu toplam üretimin daha düzenli olacağını göstermektedir. Ayrıca %25 HES ve %75 GES üretimi karışımından elde edilen toplam üretim değerlerinin en düşük standart sapmaya sahip olduğu görülmüştür.	Yenilenebillir Enerji, Optimum Enerji Karışımı
539	5G Yarıklı Panyon Anten Tasarımı	Bu çalışmada, bir yarıklı papyon antenin yeni bir tasarımı önerilmiştir. Önerilen anten çalışma frekansı, milimetre dalga bandı ve 5G teknolojileri için aday bir standart olan 28 GHz’dür. Önerilen anten, iki farklı taban malzeme kalınlığı için beş farklı taban malzemesi kullanılarak tasarlanmış ve benzetimi yapılmıştır. Elde edilen sonuçlar optimum bir tasarım elde edilene kadar karşılaştırmış ve test edilmiştir. Önerilen antenin boyutları, parametrik optimizasyon tekniği kullanılarak en küçük boyutu yüksek verimlilikle elde etmek için ayrı zamanlarda eniyilenmiştir. Geri dönüş kaybı, duran dalga oranı, üç boyutlu kutupsal grafiği ve anten kazancı hesaplanmıştır. Benzetim sonuçları, önerilen tasarımın 28 GHz'de iyi ışıma özelliklerine sahip olduğunu göstermiştir. Önerilen tasarım, gelecek 5G cihazlarında kullanılabilir.	Papyon anten, Milimetre dalgabandı, 5G uygulaması, 28 GHz anten
541	Tepe Akım Kontrol Modunda Çalışan Flyback Dönüştürücünün Küçük Sinyal Ses Duyarlılık Analizi	Bu makalede tepe akım kontrol modunda çalışan flyback doğru akımdan doğru akıma güç dönüştürücü-sünün küçük sinyal ses duyarlılık analizi sürekli iletim modunda “pwm-switch” modeli kullanılarak çözülmüştür. Makalede çıkış voltajının giriş voltajına oranı (ses duyarlılık) transfer fonksiyonu elde edilip sıfır ve kutuplarıyla birlikte sembolik formda sunulmuştur. Transfer fonksiyonunun pay ve payda kısımları üçüncü dereceden polinomlardır. Üçüncü dereceden pay polinomunun kökleri olan sıfırların sembolik formülleri yaklaşık yapılmaksızın tam çözümleri elde edilirken, üçüncü dereceden payda polinomunun kökleri olan kutupların sembolik formülleri yaklaşık yapılarak reel kutbun frekansının karmaşık kutbun rezonans frekansından yeterince küçük olması kabulüyle bulunmuştur. Elde edilen sembolik transfer fonksiyonu sayısal bir örnek üzerinde PSIM devre benzetim programında zaman domeni benzetimiyle doğrulanmıştır. Zaman domeninde yapılmış devre benzetimiyle bulunan transfer fonksiyonu (Bode eğrileri) ile matematik analiz sonucu bulunan sembolik transfer fonksiyonunun genlik ve faz değerleri düşük frekanslardan anahtarlama frekansının yarı değerine kadar olan frekans aralığında örtüşmektedir.	dc/dc Flyback dönüştürücü, pwm-switch, tepe akım kontrol modu, küçük sinyal analizi
542	Biyolojik Dokulardaki Penetrasyon Derinliklerinin Farklı Optik Güç Değerleri İçin Ölçülmesi	Fotodinamik Terapi’de (PDT), tümörlü doku tarafından alınan optik enerjinin yeterli olup olmadığının belirlenebilmesi için ışığın doku içindeki penetrasyon derinliğinin bilinmesi gereklidir. Bu çalışmada, 635 nm lazer ışığının tavuk göğsü dokusundaki penetrasyon derinliği 2.5 mm ile 9.0 mm arasında değişen farklı kalınlıklarda 8 doku örneği kullanılarak ölçülmüştür. Doku örneklerinde iletilen ışık yoğunlukları 130mW – 660mW aralığındaki 11 farklı optik güç değeri için ölçülmüştür. Her bir güç değeri için ölçüm sonuçları Beer-Lambert yasasına göre analiz edilmiştir. İstatistiksel analizler yardımıyla, biyolojik dokudaki penetrasyon derinliğinin optiksel güce bağlı olmadığı saptanmıştır.	FDT, Penetrasyon derinliği, Beer-Lambert Yasası
543	P-N Jonksiyon tespiti için intermodülasyon radarı	Intermodülasyon radarı bir çesit harmonik radardır. Bu radarlar, gönderilen çok tonlu işaretin sadece ikinci ve üçüncü harmoniğini değil aynı zamanda diğer intermodülasyon ürünlerinide algılarlar. Bu radarlar güvenlik uygulamalarında, gizlenmiş herhangi elektronik cihaz tespitinde kullanıldığı gibi farklı alanlarda da kullanılabilmektedirler. Bu radarlardaki en kritik konu yüksek doğru tespit oranı ve düşük yanlış alarm oranıdır. Bu çalışmada tek ton radarlar ile iki ton radarların performansı karşılastırılarak, çok tonlu radarların doğru tespit oranını arttırdığı ve yanlış tespit oranınıda düşürdüğü gösterilmektedir. İkinci ve üçüncü harmonik dışında ekstra intermodülasyon ürünleri karşılaştırma kriterlerini arttırarak performansda iyileşme sağlamaktadır. Bu çalışmada çeşitli deneyler ile performans arttışı gösterilmiştir.	Harmonik radar, P-N jonksiyonu, NLJD
544	Doğrusal olmayan yükler için gerilim kaynaklı PAF’nin GSSA metodu ile matematiksel modellenmesi	Bu çalışma ile iyi bilinen genelleştirilmiş ortalama model kullanılarak gerilim kaynaklı paralel aktif filtrenin (PAF) matematiksel olarak modellenmesi amaçlanmaktadır. Bu amaç için genelleştirilmiş durum uzay ortalama metodu (GSSA) uyarlanmıştır. Sistemin doğrusalsızlığı GSSA yöntemi ile kaldırılır. Sistemin durum denklemleri arasındaki bağıntı doğrusal denklemler ile ifade edilir. Sistem parametrelerine tam ve hızlı bir yakınsama sağlanır. Bu yöntem sayesinde uzun çalışma süresi, sapma ve büyük dosya boyutları gibi birçok soruna neden olan doğrusal olmayan gerçek devre elemanları ortadan kaldırılmıştır. Paralel aktif filtre olarak tek fazlı tam köprü voltaj besleme invertörü önerilmiştir. Doğrusal olmayan yük olarak RL yüklü diyot doğrultucu devresi kullanılmıştır. Bu çalışma sonucunda, GSSA yöntemi ile matematiksel olarak modellenen paralel aktif filtrenin benzetim sonuçları ile PSIM yazılımıyla gerçek zamanlı tasarlanan paralel aktif filtrenin güç benzetim sonuçları karşılaştırılmıştır. Matematiksel model ile gerçek model üzerinden alınan sonuçlarda iyi bir eşleşme olduğu gözlemlenmiştir.	genelleştirilmiş durum uzay ortalama metodu (GSSA), harmonik filtre, parallel aktif filtre (PAF), PSIM
545	Açılma Kapanma Bölgelerinde İyileştirilmiş Çok Seviyeli Tersinir Video Damgalama	Bu makalede video üzerindeki açılma kapanma bölgelerinin hareket dengelemeli öngörü hatalarının histogramlarının değiştirilmesine dayalı tersinir video damgalama yöntemi üzerindeki etkisi incelenmiş ve açılma kapanma bölgelerinde daha iyi damgalama kapasitesi ve PSNR sağlayan yeni bir tersinir video damgalama algoritması geliştirilmiştir. Açılma kapanma bölgelerinde, geleneksel hareket kestirimi yöntemleri yüksek öngörü hatası hesaplar. Bu yüzden, öngörü hatalarını değerlendiren damgalama algoritmaları düşük damgalama kapasitesi ve zayıf görüntü kalitesi verir. Öngörü hatalarını küçültmek için açılma kapanma bölgelerini algılayan algoritmaların hareket kestiriminde kullanılması gerekmektedir.	Açılma Kapanma Algılama, Tersinir Video Damgalama, Video Damgalama, Veri Saklama, Hareket Kestirimi
548	LBP Özelliklerine Dayanan Lokasyon Koruyan Projeksiyon (LPP) Boyut Azaltma Metodunun Farklı Sınıflandırıcılar Üzerindeki Performanslarının Karşılaştırılması	Görüntü hücreleri Işık Mikroskop yardımıyla alınmıştır. Yerel ikili örüntü (LBP) özellikleri orijinal görüntüler için elde edilmiştir. Bu görüntülerin LBP özelliklerinin yüksek boyutu, Lokasyon Koruyan Projeksiyon (LPP) ile daha düşük boyuta indirgenir. Bu düşük boyutlu veriler Rastgele Orman (RF), Naive Bayes (NB) ve Yapay Sinir Ağları (ANN) sınıflandırıcısı tarafından sınıflandırılmıştır. Yapılan sınıflandırma sonuçları daha önceden yapılan çalışmalar ile karşılaştırılmıştır. ANN sınıflandırıcısıyla elde edilen performans RF ve NB sınıflandırıcına göre daha yüksektir. Üstelik, ANN sınıflandırıcısında kullanılan özellik vektör boyutu, RF ve NB sınıflandırıcılarında kullanılan özellik vektörü boyutundan daha düşüktür. LPP Yöntemine göre ANN, RF ve NB sınıflandırıcıları ile elde edilen başarı oranları sırasıyla% 96.29,% 74.44 ve% 70.00'dır.	yerel ikili örüntü, rastgele orman, lpp, yapay sinir ağları, naive bayes
550	Antipodal Vivaldi Antenna for Passive Imaging Technology in Ka Frequency Band	Passive Millimeterwave Imaging (PMI) Technology is used toview scene in foggy air conditions or to see concealed weapon under clothesthat cannot be seen other technology because of the materials of weapon. Thereare some frequency windows to work with millimeterwave technology as 35, 96 and220 GHz and it is near 35 GHz frequency for this work. Antenna is one of themost important part in PMI Technology, consequently; major importance has beengiven to this segment. Antipodal Vivaldi Antenna has 50.07 ohm input impedancefor matching to the forward circuit, and -39.23 dB input reflectioncoefficient, S11, and 6.82 dB gain, is designed for 35.18 GHz inComputer Simulation Technology Studio Suite Program (CST). After the antenna is connected to the othercircuits such as amplifier or detector, the created system will be integratedinto a scanner which is capable of scanning azimuth and elevation axes. As aresult, PMI System will be formed and ready to view the scene or the hiddenthings in haze air conditions.	Antipodal Vivaldi, foggy air conditions, passive millimeterwave, scanning axes
551	ASENKRON MOTORUN KARMA KESTİRİCİ TABANLI HIZ-ALGILAYICILI DOĞRUDAN VEKTÖR KONTROLÜ	Bu çalışmada, asenkron motorlar (ASM’ler) için hız-algılayıcılı karma (hibrid) kestirim algoritması tabanlı doğrudan vektör kontrol (DVK) yöntemi benzetim ortamında tasarlanarak gerçekleştirilmiştir. Önerilen karma kestirim yönteminde stator akımının stator duran eksen takımı (αβ) bileşenleri ( ve ), rotor akısının αβ- bileşenleri ( ve ), rotor direnci () ve stator direnci () GKF ile kestirilirken; mıknatıslama endüktansı () ise çevrim-içi -kestiricisi ile kestirilmektedir. Önerilen karma kestirim algoritmasının kestirim ve bu algoritmanın kullanıldığı DVK sisteminin kontrol başarımları; sıfır hız ile anma hızının üzerindeki alan zayıflama bölgesini de kapsayan geniş bir hız aralığında oldukça zorlayıcı parametre ve durum değişimleri altında benzetim temelli test edilmiştir. Benzetim ortamından elde edilen sonuçlar önerilen karma kestiricinin ve bu yüzden DVK sisteminin oldukça yüksek bir başarıma sahip olduğunu göstermektedir. Bu yönleri ile literatürde bilinen ilk çalışmadır.	ASM, alan zayıflama bölgesi, elektrikli araç, mıknatıslama endüktansı, GKF
554	Tek Fazlı Katı Oksit Yakıt Hücresi tabanlı Güç Sisteminin Modellenmesi, Tasarlanması ve Kontrolü	Endüstriyel bir enerji üretiminde, güç dönüşümü önemli bir ilgi konusudur. Güç akışı, güç dönüştürücübileşenleri tarafından yakıt hücresinden (YH) elektrik şebekesine kesintisiz olarak iletilir. Bu çalışmada, şebekeyebağlı YH sisteminin modellenmesi ve benzetim çalışması sunulmaktadır. Yüksek sıcaklık teknolojisine ve esnekyakıt ekonomisine sahip en önemli YH’ den biri olan katı oksit yakıt hücresi (KOYH) seçilmiştir. KOYH’ yi elektrikşebekesine bağlanmak için bir DA-DA dönüştürücü ve bir DA-AA evirici ile ara bağlantıları modellenmiş vebenzetim çalışması yapılmıştır. DA-DA yükseltici dönüştürücü, akım ve gerilim tabanlı artarda bağlanmış oransalintegral (OI) ile kontrol edilmiştir. Tek fazlı DA-AA eviricinin kontrolü için tek fazlı uyarlanabilir süzgeç- fazkilitlemeli döngü (FKD) tabanlı kontrol stratejisi ve darbe genişlik modülasyonu (DGM) kullanılmıştır. Benzetimsonuçları, uyarlanabilir süzgeç-FKD tabanlı kontrol stratejisinin, tek fazlı elektrik şebekesine bağlı KOYHsisteminin kontrolü ve senkronizasyonu için başarıyla uygulandığını göstermektedir. Sistemin tüm bileşenleriPSCAD/EMTDC benzetim programı ile geliştirilmiştir.	FKD, katı oksit yakıt hücresi, tek fazlı evirici, uyarlamalı süzgeç
556	AYRIŞTIRMALI YÜKSELTİCİ TİP GÜÇ DÖNÜŞTÜRÜCÜSÜ İÇİN GERÇEK ZAMANLI MİKRODENETLEYİCİLİ KONTROLCÜ TASARIMI	Devre ve kullanılan elemanların boyutlarını küçültmek, çıkış gerilimi dalgalılık ve darbe genlik modülasyonu doluluk oranını azaltmak için literatürde paralel yapıdaki yükseltici tip güç dönüştürücüsü önerilmiştir. Bu yapının yüklü ve yüksüz durumda kararlı çıkış sağlayabilmesi için çeşitli kontrol metotları uygulanmış ve performansları deneysel ortamda karşılaştırılmıştır. Tasarlanan sistem, integral, oransal-integral, bulanık mantık kontrol metotlarının uygulandığı gerçek zamanlı mikro denetleyici temelli bir geri besleme yapısı içermektedir. Elde edilen sonuçlara göre bulanık mantık denetleyicili sistemin tepki süresi diğer yöntemlere göre daha düşük olduğundan dolayı güç verilen sistem için daha kararlı bir güç kaynağı olmaktadır.	Oransal İntegral Kontrol, Bulanık Mantık, Güç Dönüştürücü, Ayrıştırmalı Yükseltici
557	RF ENERJİ HASATLAMA SİSTEMLERİ İÇİN ÇİFT BANDLI GREİNACHER DOĞRULTUCU DEVRE TASARIMI	Enerji hasatlama sistemleri günümüzde yeni bir enerji kaynağı olarak adlandırılmakta ve ortamda bulunan mevcut elektromanyetik enerjinin kullanılmasını hedeflemektedir. Enerji hasatlama sistemleri, düşük güç tüketimine sahip cihazlar için etkili bir çözüm olarak ortaya çıkmaktadır. Bu sistemlerinin temel amacı, düşük güç tüketimine sahip haberleşme sistemleri (ZigBee teknolojileri ve Kablosuz sensör ağları) ile birlikte kullanılıp batarya ömrünü uzatmaktır. Bu sistemlerin temel bileşenleri şunlardır: (1) minyatür anten ve (2) yüksek verimli doğrultucu devresi. Birinci bileşen ortamdaki RF dalgalarını toplarken, ikincisi ise toplanan RF enerjisini doğrultarak DC'ye çevirir.Bu çalışmada 2.4GHz ve 2.7GHz frekanslarında çalışan çift bandlı Greinacher doğrultucu devre tasarımı önerilmiştir. Uyumlandırma katında L-C ve mikroşerit Stub yapıları kullanılmıştır. Greinacher doğrultucu devresinin simetrik yapısı, diyotlar tarafından üretilen harmoniğin azalmasına yardımcı olmaktadır. Yapılan simülasyon sonuçlarına göre, 10dBm giriş gücüne karşılık çıkışta 100 Kohm’luk yük direncinde 4,023V’luk bir DC gerilim elde edilmiştir. 0dBm’lik giriş gücünde ise LTE frekansında 100ohm ile 100Kohm arasında değişen yük dirençlerinde -5 ile -15dBm arasında güç değerleri elde edilmiştir. Doğrultucudan elde edilen DC gerilim kullanılarak düşük güç tüketimine sahip sensörler ve sensör ağları beslenebilir ya da DC gerilim depolanarak pil ömrü uzatılabilir.	RF Enerji Hasatlama, Kablosuz Enerji Transferi, RF Doğrultucu, Greinacher Doğrultucu Devre, schotky diyot
561	Güneş Takip Sistemi ile Çanak-Stirling Sistemi Tasarımı ve Testleri	Enerji, hayatımızda kullandığımız evrenin önemli unsurlarından birisidir. Yaptığımız herhangi bir işte mutlaka enerji kavramı ile karşılaşırız. Enerjiyi hem üretip hem de tüketiriz ve bunun için hem fiziksel hem de kimyasal reaksiyonlar gerçekleşir. Hayatımızın en küçük noktasından itibaren sürekli enerji üretmeye ve bu enerjiyi en verimli şekilde kullanmaya çalışırız. Dünyamızda da enerji üretimi ve enerjiyi kullanmak adına çok çeşitli alanlarda çok farklı metotlar kullanılıyor. Birincil enerji kaynağı olan “Güneş” dünyanın temel enerji kaynağıdır. Güneş dünyayı aydınlatmayı, ısıtmayı, canlıların yaşamasını ve ikincil enerji kaynaklarının ortaya çıkmasını sağlar. Günümüzde enerji ihtiyacının büyük kısmını fosil kaynaklar karşılanmaktadır. Teknolojinin Yenilenebilir enerji kaynaklarının kullanılması yavaş gelişimile den fosil yakıtlar ön plana çıkarmıştır. Ancak fosil kaynakların çevreyi kirletmesi, enerji üreten tesislerin işletilmesinin pahalı olması ve kaynakların sınırlı olması daha farklı enerji üretim yollarına başvurmayı zorunlu kılmıştır. Bunlardan birisi de güneş enerjisi sistemleridir. Güneş enerjisi sistemleri doğa dostu özellikleriyle enerji üretiminde ön plana çıkmıştır. Gün geçtikçe güneş enerjisi Ar-Ge çalışmalarına artan ilgi, üretimde artmaya ve işletim maliyetlerinde azalmaya olanak sağlamıştır. Yapılan tez çalışmasında amaç yenilenebilir enerji kaynağı olan güneş enerjisinden faydalanmaktır. Bu çalışmanın hedefi, güneş enerjisi orta sıcaklık uygulamalarında kullanılan, teknolojisi hızla gelişen ve yoğunlaştırıcı kolektör tiplerinden biri olan “güneş takip sistemi ile kontrol edilen stirling motorlu jeneratör” sistemini incelemek, tasarımını yapmak, kolektör üretiminde kullanılan malzemelerin özelliklerini araştırmak ve temin etmek, deney düzeneği kurmak, kolektör performansını incelemek ve bilgisayar ortamında simülasyonunu gerçekleştirmektir. Son olarak çıkan deney, teorik ve simülasyon sonuçları karşılaştırılarak sistemin doğruluğu hakkında bilgiler elde etmektir.	Güneş enerjisi, Güneş Takip Sistemi, Sıcak Hava Motorlar, Kolektör
562	Güç Sistemlerinde Meydana Gelen Kısa Devre Arızalarına Karşı Akım Sınırlayıcı Yapısının En Uygun Yerleşim Yerinin Belirlenmesi	Güç sistemlerinde meydana gelen simetrik ve simetrik olmayan kısa devre arızaları şebekenin güç dengesini bozarak güç sistemini kararsız hale getirebilmektedir. Bu durumun önüne geçmek ve kısa devre arızalarına karşı sistemin kararlı halde kalma yeteneğini geliştirmek için çeşitli arıza akımı sınırlayıcı yapıları özellikle yenilenebilir enerji kaynakları içeren güç sistemlerinde kullanılmakta ve çalışmalara konu olmaktadır. Bu çalışmada, güç sistemlerinde meydana gelen kısa devre arızalarına karşı süperiletken arıza akımı sınırlayıcı (SAAS) yapısının en uygun yerleşim yeri bulunmaya çalışılmıştır. Güç sistemi modeli olarak 3 makinalı, 9 baralı batı sistemi koordinasyon konseyi (WSCC) test sistemi kullanılmış ve analizler MATLAB simülasyon yazılımında gerçekleştirilmiştir.	Kısa devre arıza, süperiletken arıza akımı sınırlayıcı, MATLAB, 9 baralı WSCC test sistemi
563	FV Panellerin Modellenmesi için Geliştirilen Yeni Bir FV Simülatör Yapısı	Güneş hücresi veya dizisi kullanan Fotovoltaik (FV) sistemlerin akım (I) – gerilim (V) ve güç (P) – gerilim (V) karakteristikleri hava koşullarına bağlıdır. Araştırmacıların, tekrarlanabilen laboratuvar koşullarında maksimum güç izleyici veya izleyici algoritmalarının performanslarını tespit edebilmeleri amacıyla güneş hücresi veya dizisinin (FV panel) çıkış karakteristiğine benzeyen ve gerçekçi verileri verebilen yardımcı bir ekipmana ihtiyaçları vardır. Bu ekipmana literatürde FV simülatör adı verilmektedir. Bu çalışmada, FV panellerin laboratuvar ortamında modellenmesi için geliştirilen yeni bir FV simülatör yapısı önerilmiştir. Önerilen FV simülatör seri bağlı kaskat modüllerden meydana gelmektedir. FV simülatörün en belirgin özelliği modül sayısının kolaylıkla arttırılabilmesidir. Böylece FV simülatörün çıkış geriliminin seviye sayısı artmaktadır. Bu özellik sayesinde FV simülatörün I-V eğrisi, modellenmek istenen gerçek FV panelin I-V eğrisine daha çok benzemektedir. Önerilen yapının performansını göstermek amacıyla bir simülasyon çalışması yapılmıştır. Simülasyon çalışmasında, ilk önce gerçek bir FV panelin I-V verileri simülasyon programına yüklenmiştir. Gerçek I-V verileri kullanılarak FV simülatör için gerekli anahtarlama sinyalleri simülasyon programında oluşturulmuştur. 5 ve 6 modüllü durum için FV simülatörün I-V ve P-V eğrileri elde edilmiş ve gerçek FV panelin eğrileri ile karşılaştırılmıştır. Ayrıca farklı güneş ışınımları ve parçalı gölgelenme durumları için de I-V ve P-V eğrileri elde edilmiş ve sonuçları verilmiştir. Modül sayısı arttıkça gerçek FV panel ile önerilen FV simülatörün I-V ve P-V eğrileri birbirine çok yakın çıkmaktadır. Önerilen yapının FV simülatör olarak kullanılması oldukça uygundur. Gerek modüler yapıya sahip olması gerekse elde edilen sonuçlar dikkate alındığında, önerilen simülatörün yüksek gerilim ve güç uygulamalarında kullanılmaya elverişli olduğu görülmektedir	FV simülatör, Fotovoltaik simülatör, I-V Eğrisi, P-V Eğrisi, Parçalı Gölgelenme
564	Nano iletişim teknolojilerinin biyomedikale katkısı	Nano teknoloji biyomedikal alanında birçok yeni çözümler vaat etmektedir. Nano ölçekte, bir nano makinede en temel fonksiyonları yerine getirebilen bir birimdir. Nano makinalar arası iletişim, dağıtılmış şekilde nano makinelerin daha karmaşık fonksiyonlarını yerine getirmesine izin verir. Bio-Nano Nesnelerin İnterneti ise geliştirmek için yeni zorlukların beklediği, verilerin güvenli bir şekilde değiştirilip, işlenip ve biyokimyasal alan içerisinde iletişim kurabileceği aynı zamanda internet ara yüzüne verilerin ulaştırılabileceği bir paradigma-kayması konseptidir. Bu makalede ileri teknoloji ürünleri olan Moleküler Haberleşme ve Bio-Nano Nesnelerin İnterneti, nano makineler arasındaki nano haberleşme temel alınarak anlatılacaktır.	Nano ağlar, Nano teknoloji, Moleküler Haberleşme, Bio-Nano Nesnelerin İnterneti
565	Çoklu modül destekli enerji etkin akıllı kontrol sistemi	Akıllı kontrol sistemleri, yönetimi altında olan birimlerin kontrolünü kullanıcı etkisi olmaksızın gerçekleştiren sistemlerdir. Bu işlemler çeşitli yazılımlar aracılığıyla donanımların kontrol edilmesiyle gerçekleştirilmektedir. Günümüzde kullanılan akıllı kontrol sistemleri, yeni binalarda sıklıkla uygulama alanı bulmakla birlikte, görevleri genellikle konfor veya tasarruf amaçlı olmak üzere farklılıklar göstermektedir. Hala gelişim evresinde olan bu sistemler sayesinde günlük hayatta karşılaşılan birçok probleme maliyet etkin veya kullanıcı yükünü azaltan çözümler üretilebilmektedir. Bu çalışmada akıllı kontrol sistemlerinin kullanım alanlarının genişletilmesi ve bu sistemlerin faydalarının artırılması için çoklu modül destekli bir akıllı kontrol sistemi geliştirilmiştir. Geliştirilen sistem kullanıcıya birden fazla alanın aydınlatma, havalandırma ve iklimlendirme kontrolü ve belirli olumsuz sağlık koşullarında devreye girerek erken uyarı imkanı sağlamaktadır. Bunlara ek olarak, operatörün geliştirilen grafik ara yüzünü kullanarak tüm modüllere hakim olması ve verileri kontrol edebilmesi de sağlanmıştır. Bu makalede geliştirilen çoklu modül destekli akıllı kontrol sisteminin donanım ve yazılım bileşenleri tanıtılmış, operasyon aşamaları anlatılmış ve sistem ile yapılan testlerde etkileri gözlemlenmiştir. Buna göre sistemin kullanılmasıyla 126 m3 hacimli ve günde ortalama 456,89 W/h enerji tüketilen bir çalışma ortamında konfordan ödün vermeden enerjiden günde yaklaşık %35,81 tasarruf sağlandığı belirlenmiştir.	sağlık, mesaj kuyruk telemetri taşıma, enerji verimliliği, akıllı kontrol sistemi
566	EMG ve jiroskop verileri ile endüstriyel robot kolunun gerçek zamanlı kontrolü	Gelişen teknoloji ile giyilebilir cihazlar üzerine geliştirme çalışmaları devam etmekte ve ticari ürünler piyasaya çıkmaya devam etmektedir. Bu çalışmaların önemli bir kısmı insan vücudundaki hareketleri algılayabilen giyilebilir sensörler üzerine odaklanmaktadır. Bu çalışmada Thalmic Labs tarafından üretilen Myo Armband ürünü ile insan kol hareketlerinin algılanması ve endüstriyel robot kolunu kontrol etmesi ile bir İnsan Robot Arayüzü geliştirilmiştir. Myo Armband bileklik şeklinde olup üzerinde bulunan EMG (Elektromiyografi) ve jiroskop sensörleri ile kolun hareketinin algılanmasında yardımcı olmaktadır. Myo Armband ile bilgisayar sistemi arasında kablosuz bağlantı kurularak ham EMG ve jiroskop verilerinin bilgisayara gönderilmesi mümkündür. Pratik çalışma için ABB firması tarafından üretilen IRB120 endüstriyel robotu kullanılmıştır. IRB120 endüstriyel robotu kendi kontrolörü dışında kontrol edilebilmektedir. Geliştirilen yazılım ile EMG ve jiroskop verilerinden elde edilen veriler hareket ve konum bilgilerine dönüştürülerek ethernet üzerinden gerçek zamanlı gönderilmesi ile endüstriyel robotun insan hareketlerini takip etmesi sağlanmıştır.	Robotik, myo arm band, abb, EMG, Jiroskop
569	Şebekeden Bağımsız Bir PV Sistemin TRNSYS ile Gerçek Zamanlı Modellenmesi	Bu çalışmada TRNSYS programı ile şebekeden bağımsız bir PV sistemi modellenmiştir. Çalışmada Ankara ilinin iklim verisi kullanılmış ve uygulaması yapılan sistemin matematiksel modeli oluşturulmuştur. Değişkenlerin programa nasıl entegre edildiği gösterilerek, modüllerin çalışma prensipleri hakkında ayrıntılı bilgi verilmiştir. TRNSYS programı yenilenebilir enerji konusunda kullanıcısına görsel modelleme imkânı sunan ve esnek tasarım özellikleri sayesinde yaygın olarak kullanılan bir programdır.	PV hücre modelleme, TRNSYS
570	Çevrimiçi çalışabilen çoklu ortama uygun hasta izleme sistemi	Bu çalışmada, biyomedikal sensörlerden (EKG, nabız, sıcaklık, hareket vb.) alınan verilerin anlık bir şekilde kaydedilmesini sağlayan hasta takip sistemi geliştirilmiştir. Sistem, biyomedikal sensörler ile birlikte Atmega mikro denetleyici ve IEEE 802.11 Wi-Fi modül yapılarından oluşmaktadır. Biyomedikal sensörlerden alınan sinyaller, sayısal verilere dönüştürülerek Wi-Fi modül ile sunucuya aktarılmaktadır. Bu sayede biyomedikal veriler, mobil ve masaüstü cihazlarda çalışan sisteme bağlanan sağlık personeline ulaştırılmaktadır. Ayrıca bu sistem acil durumlarda gömülü sistem ve sunucu yazılımı ile ilgili birimleri uyarabilmektedir. Giyilebilir olarak tasarlanan bu sistem ile hastaların günlük aktivitelerini engellemeden günün her saati uzaktan takip edilmeleri amaçlanmıştır.	Sağlık İzleme Sistemleri, Kablosuz Hasta Takibi, Kalp Krizi, Ritim bozukluğu, ESP8266, Kablosuz İletişim, Android.
571	Wi-Fi ve Bluetooth Frekansları için Özgün PIF Anten İçeren Akıllı Saat Tasarımı ve El Modeli Üzerinde Analizi	Kablosuz veri iletimi sağlayan antenler haberleşme sistemlerinin en önemli parçalarından biridir. Farklı uygulama alanlarında bu alanın ihtiyaçlarına uygun karakteristik özellikleri sebebiyle tercih edilen birçok anten modeli vardır. Sunulan çalışmada Wi-Fi ve Bluetooth teknolojilerini aynı anda destekleyen, düzlem toprak yüzeyine sahip özgün düzlemsel ters F anten (PIF Anten) tasarımı ve elektriksel simülasyonları yapılmıştır. Özgün anten modelinin fiziksel parameterleri 2.47 GHz çalışma frekansı için elde edilmiş ve 3cm x 3cm x 1cm boyutlarına sahip akıllı saat içine konumlandırılmıştır. PIF anten ve akıllı saat için yansıma katsayısının frekansla değişimi incelenmiş ve akıllı saat modelinin antenin performansında önemli bir değişikliğe sebep olmadığı görülmüştür. Daha sonra yetişkin bir insan eli modelinin üzerinde analiz edilen tasarımın üç farklı aşaması için 2D ve 3D yönlendiricilik örüntüleri elde edilerek karşılaştırılmıştır.	Anten tasarımı, PIF Anten, Wi-Fi, Bluetooth, Akıllı saat, El modeli
572	Sakarya şehri için dış ve iç yönlendirmeli rezervasyon tabanlı otopark yönetim sistemi tasarımı ve sistem başarımı	Günümüz şehirlerinin her geçen gün artan nüfus yoğunlukları şehrin çoklu kullanım alanlarının verimli, sağlıklı ve güvenli olarak paylaşılması çalışmalarını zorlaştırmaktadır. Bunun üstesinden gelmek için şehir altyapı planlamalarının geleceğe yönelik revize edilmesi başta olmak üzere şehrin ortak kullanım alanlarının optimize kullanılmasıyla ilgili birçok çözüm stratejisi geliştirilmiştir. Bu altyapı optimizasyonunda en önemli bileşenlerden biri hiç şüphesiz trafik koordinasyonudur. Sağlıklı bir şehiriçi araç parklanma yönetiminin sağlanması günümüz şehirlerinde trafik altyapı koordinasyonunda oldukça önemli bir yere sahiptir. Bu çalışmada çeşitli endüktif sensörler, kameralar ve trafik yönlendirme ve bilgilendirme panoları kullanılarak parklanma sahası içinde veya trafikte hareket halinde olup park yeri bulmaya çalışan araçların en kolay ve en kısa sürede park edebilmesini sağlayacak bir parklanma rezervasyon sistemi geliştirilmiştir. Şehir içerisinde bulunan otoparkların şehir parklanma sorununa katkıda bulunacak koordineli bir yönetim sistemi ile atıl vaziyetten kurtulması ve daha işlevsel hale getirilmesi çalışmanın hedefidir. Kurgulanan akıllı park yönetim sistemi pilot park kapasitesi dikkate alınarak başta sürücülerin güniçi yoğun saatlerde park yeri bulmada yaşadığı ortalama 7.3 dakikayı bulan parklanma süresinin 1.6 dakikaya kadar düşürülebilmesi bununla beraber kazanılan parklanma süresi kısaltımı ile hem trafik akışının sürekliliğine katkıda bulunulacak sadece parklanma yapacak aracın değil trafikte olan diğer araçların CO2 emisyonunun ve yakıt tüketiminin pilot park kapasitesi üzerinden oransal olarak en az %74.5 daha düşük seviyelere çekilmesi ve işgücü zamanının aynı oran üzerinden % 10 arttırılması hedeflenmektedir. Bununla beraber şehir altyapıların daha akıllıca kullanılması ve basitleştirilmiş parklanma verilerinin toplanması ile güniçi atıl durumdan kurtulacak olan park yerlerinin işletme kârlılığının oransal olarak en az %20 arttırılarak park ücretlerinin de %15 minimize edilebilmesi hedeflenmiştir.	Bildirim Panelleri, Şehir Içi Akıllı Parklanma Çözümü, Trafik Koordinasyonu, Ulaşım Sistemi Entegrasyonu
573	Meme Manyetik Rezonans Görüntülemede Lezyon Sınırlarının ve Alanının Tespit Edilmesi	Bu çalışmada, meme kanserinin teşhisinde yaygın olarak kullanılan modalitelerden biri olan MRG sisteminden elde edilen görüntüler kullanılarak memede oluşan lezyonların sınırlarının belirlenmesi ve lezyon alanının hesaplanmasına yönelik bir sistem geliştirilmiştir. Geliştirilen sistem, radyologlara büyük kolaylıklar sağlayan ve birçok değiştirilebilir seçenek sunan bir ara yüz üzerinden tasarlanmıştır. Lezyon sınırlarının belirlenmesi ve alanının optimum şekilde hesaplanması için çalışmada dört farklı yöntemden yararlanılmaktadır. Bu yöntemler, eşikleme tabanlı (Otsu eşikleme yöntemi), bulanık mantık tabanlı (bulanık c-ortalama (Fuzzy c-means, FCM)), bölge büyütme tabanlı (Region Growing, RG) ve kümeleme tabanlı (k-ortalama) segmentasyon yöntemlerdir. Otsu, FCM ve RG yöntemleri tek kanallı gri-seviye bölütleme yöntemleridir. K-ortalama yöntemi ise, üç-kanallı renkli görüntüde doğrudan kullanılabilen bir bölütleme yöntemidir. Segmentasyon adımdan sonra, lezyon alanının hesaplanması için bit-dörtlüsü (bit-quad) yöntemi uygulanmıştır. Bu aşamalar gerçekleştirildikten sonra geliştirilebilir bir hastane otomasyon sistemi tasarlanmıştır. Tasarlanan sistem uzmana görsel olarak farklı seçenekler sunarak meme lezyonlarını birçok yönden inceleme imkânı sağlamaktadır.	Meme kanseri, Manyetik rezonans görüntüleme, segmentasyon, bit dörtlüsü yöntemi
574	Hareketli hedef takip sisteminde genelleştirilmiş Hough dönüşümü (GHT) ve normalleştirilmiş çapraz ilinti (NCC) yöntemlerini ardışıl kullanarak eşleşme doğruluğunun arttırılması	Bu çalışmada; hedefin daha iyi tahmin edilmesinde, hedefin ve şablon piksellerinin yoğunlukları arasında ilinti puanı hesaplanmıştır. Görünüm değişikliklerini ele almak için yapılan işlemde, hedefin şablonları 12 değişik görünüşten alınmıştır. Resmin merkez noktası ile sınırlayıcı kutunun merkez noktası arasındaki mesafe hesaplanmış ve bir hata sinyali olarak dönüştürülmüştür. Hata sinyalini kullanarak servo motorlar hedefin merkezileştirilmesi için kameranın görüş açısını değiştirmeye yönlendirilmiştir. Böylece hedef, değişen bir geçmişe sahip gerçek zamanlı olarak tanınmış ve izlenmiştir.	Görüntü işleme, Kenar algılama, Genelleştirilmiş Hough dönüşümü, Normalleştirilmiş çapraz ilinti
575	Manyetik askılama sistemi için 2 serbestlik dereceli PID kontrolcü tasarımı	Bu çalışmada, açık çevrim, kararsız ve lineer olmayan ikinci dereceden bir yapıda olduğu için bir birçok kontrol problemine konu olan manyetik top askılama sistemine uygun 2 Serbestlik Dereceli PID kontrolcüsü tasarlanmış ve geleneksel PID kontrolcüsüyle kıyaslanmıştır. Sistem fiziksel parametreler baz alınarak modellenmiş ve uygun birer denge noktası civarında Tylor serisine açılarak lineerleştirilmiştir. PID kontrol parametreleri, ikinci dereceden sistemler için uygun bir yöntem olan kök yerleştirme metoduyla belirlenmiş ve aynı parametreler 2 serbestlik dereceli PID için de kullanılmıştır. Önerilen bu kontrol algoritması ileri yol kazanç parametrelerine sahip olduğu için geleneksel PID kontrolcüsüne göre geçici hal performansının daha da iyileştirilmesi mümkün olmaktadır. Geleneksel kontrolcüden kaynaklanan sisteme ait transfer fonksiyonundaki sıfırların sebep olduğu aşımların önüne geçilmiştir.	Manyetik Askılama Sistemi, Bir Serbestlik Dereceli PID Kontrol, İki Serbestlik Dereceli PID Kontrol, Gürbüzlük
576	Ayrık-zaman KKK, LQR ve PID kontrolör performanslarının alçaltıcı tip Da-Da dönüştürücü üzerinde kıyaslanması	Bu çalışmada, sürekli-akım modunda çalıştırılan alçaltıcı tip Da-Da dönüştürücüler için ayrık-zamanda üç farklı kontrolör tasarlanmış ve benzetim çalışmaları ile performansları karşılaştırmalı olarak incelenmiştir. Bu amaçla öncelikle alçaltıcı tip Da-Da dönüştürücünün matematiksel modeli elde edilmiş ve dönüştürücünün sürekli-akım modunda çalışabilmesi için kritik endüktans değeri belirlenmiştir. Daha sonra ayrık-zamanda üç ayrı kontrolör; kayan kipli kontrolör, doğrusal karesel regülatör ve oransal-integral-türev kontrolörleri tasarlanmış ve bu kontrolörlerin performansları yerleşme zamanı, aşım ve bozuculara karşı dayanıklılık kriterleri açısından benzetim çalışmaları ile karşılaştırmalı olarak incelenmiştir.	Da-Da Alçaltıcı Dönüştürücü, KKK, LQR, PID
577	Hata bulma yöntemlerinin yanlış alarm oranları	Bu çalışma bağımsız bileşen analiz (BBA) ve temel bileşen analiz (TBA) algoritmalarının Tennessee Eastman (TE) süreci üzerindeki hata bulma ve yanlış alarm oranları (YAO) üzerine yoğunlaşmaktadır. TBA ve ICA algoritmaları, veri tabanlı hata bulmak için oldukça fazla uygulanmalarına rağmen, algoritmaların YAO üzerine sınırlı çalışma vardır. Bu çalışmada, algoritmaların YAO’ları TE süreci üzerinde incelenecektir. Simülasyon çalışmaları, sunulan algoritmalar hata bulmada oldukça doğruyken, YAO’ları için BBA’nın TBA’dan daha yüksek performansa sahip olduğunu göstermiştir.	Süreç Gözlemleme, Hata Bulma, Bağımsız Bileşen Analiz, Temel Bileşen Analiz, T^2 istatistik
578	Değiştir&gözle ve artımsal iletkenlik algoritmalarının EN 50530 dinamik verim testine göre performanslarının değerlendirilmesi	Değiştir&gözle (D&G) ve Artımsal iletkenlik algoritmaları maksimum güç noktası izleyici (MGNİ) sistemlerinde yaygın bir şekilde kullanılmaktadır. Bu çalışmada, bu iki algoritma SEPIC (Single Ended Primary Inductance Converter) DA/DA dönüştürücü devresi üzerinde uygulanmıştır. Algoritmaların gerçekleştirilmesi ve diğer tüm denetim için TMS320F28377 DSP (Digital Signal Processor) işlemcisi kullanılmıştır. MGNİ’nin dinamik çevre koşullarındaki (ışınım, kir, sıcaklık gibi) performansı verim bakımından önemlidir. Verim ölçümü için yöntem sağlayan EN 50530 standardı, bu çalışmada her iki MGNİ tekniğinin dinamik performansını değerlendirmek için kullanılmaktadır. Bu standardın test profil eğrileri fotovoltaik (FV) simülatörden elde edilmiştir. MGNİ verim testi, FV simülatör, SEPIC DA/DA dönüştürücü ve DSP'den oluşan dinamik performans test platformu kullanılarak gerçekleştirilmiştir ve deneyler esnasında MGNİ frekansı 100Hz olarak ayarlanmıştır. EN 50530 standardında belirtildiği üzere, ışınım değişimi 100-1000W/m2 arasında, ışınım değişim eğiminin ise 0,5-100W/m2/s arasında değerler almaktadır. Elde edilen sonuçlar, tasarlanan sistem ile her iki algoritma, yukarıda değinilen ışınım değişimlerine hızlı cevap verebilmiş ve ortalama verimlilikleri % 99'un üzerinde elde edilmiştir. Ayrıca her iki algoritmanın ışınım değişimlerini izleyebilme performansı ve verimlerinin birbirine çok yakın olduğu gösterilmiştir.	Fotovoltaik sistemler, Değiştir&gözle (D&G), Artımsal iletkenlik, maksimum güç noktası izleyici (MGNİ), EN 50530, dinami verim, SEPIC
579	Darbe indüksiyon metal dedektörlerinde toprak kompanzasyonu	Metal dedektörleri özellikle toprağa gömülü metal objelerin tespitinde önemli rol oynamaktadır. Toprağın mineralli yapısının neden olduğu hatalı ikazların en aza indirgenmesi için metal dedektörlerinde toprak kompanzasyonu yapılması gerekmektedir. Bu çalışmada Darbe İndüksiyon metal dedektörlerinde toprak kompanzasyonu ele alınarak toprak içerisindeki metalik mineral oluşumlarının metal dedektörü üzerindeki etkileri incelenmiştir. Bir Darbe İndüksiyon metal dedektörü devresi gerçeklenerek yazılımsal olarak toprak kompanzasyon algoritması geliştirilmiş, yapılan testlerde toprak etkisinin ortadan kalktığı görülmüştür.	Darbe indüksiyon, Elektromanyetik İindüksiyon (EMI), Metal dedektörü, Toprak dengelemesi, Toprak kompanzasyonu
580	HIZ-ALGILAYICISIZ ASENKRON MOTOR KONTROLÜ İÇİN DAĞILIMLI KALMAN FİLTRESİ İLE GERÇEK-ZAMANLI YÜK MOMENTİ VE ROTOR DİRENCİ KESTİRİMİ	Bu çalışmada, asenkron motorların (ASM’lerin) hız-algılayıcısız kontrolü için ölçülen stator akımları ve gerilimleri kullanılarak; stator akımının ve rotor akısının duran eksen takımı bileşenlerini, rotor hızını, yük momentini ve rotor direncini eş zamanlı olarak kestiren dağılımlı Kalman filtresi (DKF) tabanlı kestiricinin gerçek-zamanlı uygulaması literatüre ilk kez tanıtılmaktadır. Böylece tasarlanan DKF tabanlı kestiricinin kestirim başarımı, stator gerilimleri/akımlarının ölçme hatalarını dikkate alarak, yük momenti ve rotor direncinin basamak biçimli ve doğrusal olmayan belirsizlikleri/değişimleri altında sıfır hız geçişlerini ve hız terslendirmelerini de içeren geniş bir hız bölgesi için gerçek-zamanlı olarak test edilmiş olmaktadır. Mevcut literatüre göre hız-algılayıcısız olarak en fazla durum ve parametre kestirimi yapan DKF algoritmasından elde edilen sonuçlar, kestirilen durum ve parametrelerin hızlı bir şekilde gerçek değerlerine yakınsadığını ve sürekli haldeki kestirim hatalarının oldukça tatmin edici olduğunu göstermektedir. Bu yönleri ile literatürde bilinen ilk çalışmadır.	Asenkron motor, dağılımlı kalman filtresi, durum ve parametre kestirimi, hız-algılayıcısız kontrol
581	MOBİL ROBOTLARIN BİNA İÇİ KOŞULLARDA ULAŞMA ZAMANI KULLANILARAK KABLOSUZ LOKALİZASYONU	Bu çalışma bina içi koşullarda çalışmak durumunda olan mobil robotların ulaşma zamanı tekniği kullanılarak kablosuz lokalizasyonu hakkındadır. Binanın içinde belli noktalarda konumlandırılmış referans noktaları vasıtası ile robotun bu noktalara olan mesafesinin ulaşma zamanı metodu ile tespiti ve buna bağlı olarak robotun konumunun tespiti (lokalizasyonu) hedeflenmektedir. Çalışmanın literatüre somut katkıları şu şekilde özetlenebilir. İlk olarak mobil robotun referans noktalarına göre hareketi sonucu değişen kanal koşullarına bağlı olarak değişken mesafe ölçüm hatalarının olduğu durumlarda iki farklı lokalizasyon algoritmasının (en küçük kareler ve ağırlıklı en küçük kareler) performansları karşılaştırmalı olarak analiz edilmiştir. İkinci olarak mesafe ölçümlerindeki hataları mesafe ölçümleri lokalizasyon algoritmaları tarafından kullanılmadan önce azaltmayı hedefleyen bir hata kestirim metodu önerilmiş, bahsedilen lokalizasyon algoritmalarının performansı bu metot ile beraber analiz edilmiştir. Elde edilen sonuçlar hata kestirim metodu ile beraber kullanıldığında her iki algoritmanın performansının sistem senaryolarına bağlı olarak %5-17 oranında iyileştirilebileceğini göstermektedir.	Mobil robot, ulaşma zamanı
582	YAPAY ARI KOLONİSİ ALGORİTMASI İLE OPTİMİZE EDİLEN HAMMERSTEIN MODEL KULLANARAK SİSTEMLERİN KİMLİKLENDİRİLMESİ	Hammerstein model, doğrusal olmayan alt model çıkışının doğrusal olan bir alt modelin girişine seri bağlanması ile oluşan bir blok model yapısıdır. Literatürde, Hammerstein modellerde çoğunlukla doğrusal olmayan bölümler için doğrusal olmayan hafızasız polinom (MPN - memoryless polynomial nonlinear) model ve doğrusal bölümler için sonlu darbe cevaplı (FIR- finite impulse response) ya da sonsuz darbe cevaplı (IIR- infinite impulse response) model tercih edilmektedir. Literatürden farklı olarak bu çalışmada doğrusal olmayan bölüm için MPN yerine ikinci derece volterra (SOV - Second Order Volterra) model tercih edilmiştir. Bu açıdan doğrusal olmayan SOV ve doğrusal FIR modelin kaskat bağlanmasından oluşan yeni bir Hammerstein model sunulmuştur. Simulasyonlarda, yapay arı kolonisi (ABC- artificial bee colony) algoritmasıyla optimize edilen Hammerstein model ile farklı sistemler kimliklendirilmiştir. Simulasyon sonuçlarında ABC algoritması ile önerilen modelin etkili ve güçlü olduğu görülmüştür.	Sistem kimliklendirme, Hammerstein model, yapay arı koloni algoritması, klonal seçim algoritması, yenilemeli en küçük kareler algoritması
583	Interlock Optimization Of An Accelerator Using Genetic Algorithm	Accelerators are systems where high-tech experiments are conducted today and contain high-tech constructions. Construction and operation of accelerators require multidisciplinary studies. Each accelerator structure has its own characteristics as well as similar features of accelerator structures. Control systems come to the forefront as one of the most important structures that make up accelerators. Since control systems have critical importance for accelerators, in such systems when a problem occurs, there is a danger of environmental and human safety as well as machine system. For that reason interlock systems are being developed in different structures. In the literature, FPGAs and PLCs in such interlock systems have been shown to be suitable for use in accelerators [1,7].In this work, we describe an interlock system that evaluates the operation and protection modes of devices used in an electron accelerator. In order to ensure that this system can operate at minimum cost and maximum safety, the defined system is divided into 3 subsystems. The error messages from the control devices in the accelerator control systems are the input to the interlock system. The purpose of the interlock system that evaluates error messages is to ensure that the accelerator closes safely.The purpose of this study is to specify which of the 3 interlock subsystems which are defined for minimum cost and maximum security should be connected to the fault outputs from the control devices. As an evaluation criterion, 6 features are defined for the control devices and each control device is weighted according to the importance of the task. In the solution of the problem, genetic algorithms were used for assigning 74 controller outputs to 3 interlock subsystems. Thanks to the Genetic Algorithm used in the study, 94.3% success rate was obtained in terms of cost and safe system.	Optimization, Genetic Algorithm, Accelerator
584	Short-Term Load Forecasting Model Using Flower Pollination Algorithm	Electricity is natural but not a storable resource and has a vital role in modern life. Balancing between consumption and production of the electricity is highly important for power plants and production facilities. Researches show that electricity load consumption characteristic is highly related to exogenous factors such as weather condition, day type (weekdays, weekends and holidays etc.), seasonal effects, economic and politic changes (crisis, elections etc.). In this study, we propose a short-term load forecasting models using artificial intelligence based optimization technique. Proposed 5 different empirical models were optimized using flower pollination algorithm (FPA). Training and testing phase of the proposed models held with historical load and weather temperature dataset for the years between 2011-2014. Forecasting accuracy of the models was measured with Mean Absolute Percentage Error (MAPE) and monthly minimum approximately %1,79 for February 2013. Results showed that proposed load forecasting model is very competent for short-term load forecasting.	Artificial Intelligence, Flower Pollination Algorithm, Nature-Inspired Optimization, Short-Term Load Forecasting
585	The Sunshine Duration Error Rates were calculated with Gradient-Descent Algorithm and Genetic Algorithm for Use of Solar Energy	In this study, which is a source of renewable energy required to take advantage of solar energy to the maximum duration of sunshine was estimated. In the study, values were used of the city of Amasya. Artificial neural networks (ANN) backpropagation gradient-descent(GD) learn algorithm and genetic algorithm(GA) were used. Three hidden layer network model was designed with two inputs for ANN and GA. Between 2000 and 2010 values were used as input data monthly sunshine duration and humidity values. Output data was obtained monthly sunshine duration of 2010. The values obtained were compared with the actual values and the root mean square error (RMSE) was calculated. Result of the study, GA was used to calculate the values that are needed for solar energy.	neural network, energy, sunshine
586	Improved Compound Multiphase Waveforms with Additional Amplitude Modulation (periodic mode) for Marine Radars	This paper has presented the basis of a compound multiphase waveform design with additional amplitude modulation, capable of controlling a waveform pick-factor, suitable for use with marine radar. The waveform shows good Doppler tolerance, with the low side-lobes performance maintained over the central zone of an ambiguity function. A clear waveform design procedure has been presented that does not require the implementation of numerical optimization procedures. It has been shown that a compromise between side-lobes suppression and the value of pick-factor can be found. These waveforms allow achieving better results as compared to compound multiphase waveforms without additional amplitude modulation under mismatched weighting filtering. In this article we considered periodic mode of Radar	composite signal, ambiguity function, cross-ambiguity function, amplitude modulation, periodic mode
598	Ses Tellerinde Oluşan Nodüllere Ait Şekilsel Özelliklerin Görüntü İşleme Teknikleriyle Otomatik Olarak Belirlenmesi	Gelişen teknolojik altyapı sayesinde medikal görüntüleme cihazları, ses tellerinin yapısal bozulmalarını ve titreşimlerini kolaylıkla incelemektedir Ancak ses telleri üzerinde oluşan nodül, polip gibi benzer patolojik bulgu gösteren lezyonların teşhisi bazen zor olmaktadır. Bu amaçla, yapılan çalışmada ses telleri üzerinde bulunan nodüller görüntü işleme teknikleri kullanılarak, otomatik olarak bölütlenmiş ve bu nodüllere ait alan, çevre, gibi şekilsel özelliklerin de çıkarımına yönelik bir yazılım geliştirilmiştir. Oluşturulan yazılım sayesinde, histogram tabanlı önişleme ve gradyan tabanlı görüntü işleme teknikleriyle nodüller bölütlenmiştir. Daha sonra uzman doktor tarafından elle belirlenen nodüller ile otomatik bölütlenen nodüller çakıştırılmış ve ZSI benzerlik indeksi ile yazılımın başarısı test edilmiştir. 0,71 ile 0,.89 arasında ZSI değerleri elde edilmiştir. Literatürde 0.7 ve üzeri değerler başarılı olarak kabul edilmektedir.	Görüntü bölütleme, nodül, ses teli
599	Bilezikli Asenkron Motorda Kaymanın Rotor Gerilimi ve Rotor Frekansına Etkisinin İncelenmesi	Asenkron motorlarda kayma, senkron devirle rotor devri farkının senkron devre oranıdır. Üç fazlı asenkron motorlarda rotor gerilimi ve frekansının kaymaya bağlı olarak değiştiği bilinmektedir. Yapılan çalışmada rotoru sargılı asenkron motorun statoru yıldız bağlanarak şebeke gerilimi uygulanmıştır. Rotor sargı uçları kendi içerisinde yıldız bağlıdır. Bilezikler vasıtası ile dışarı çıkarılan uçlara rotor gerilimi ve frekansını ölçmek için voltmetre ve frekans-metre bağlanmıştır. Üniversal motor yardımıyla asenkron motor döner alan yönünde ve döner alanın tersi yönde döndürülmüş kaymaya bağlı olarak rotor gerilimi ve frekansının değişimi ile ilgili yorum yapılmıştır. Rotor, stator döner alan yönünde döndürüldüğünde rotor gerilimi ve frekansı rotor devri arttıkça azalmakta ve rotor hızı stator döner alan hızına ulaştığında ise kayma, rotor gerilimi ve frekansı sıfır olmaktadır. Rotor, stator döner alanının tersi yönünde döndürüldüğünde ve rotor devir sayısı arttırıldığında kayma değeri 1’ in üzerine çıkmaktadır. Rotor gerilimi frekansı 200 Hz değerine ulaşıncaya kadar rotor devir sayısı yükseltilmiş, rotor gerilimi ve frekans değerlerinde artış görülmüştür.	Asenkron Motor, Kayma
600	Uyku İğciğinin Yapay Sinir Ağları ve Morfolojik Filtreler Kullanılarak Tespit Edilmesi	Derin uyku döneminde görülen uyku iğcikleri, kaliteli bir uykunun belirtecidir. Uyku iğcikleri, derin uykunun NREM2 evresinde sıklıkla görülen kısa süreli olaylardan birisidir. Bu iğcikleri, EEG işaretlerinde görülen yüksek frekanslı ve düşük genlikli bileşenlerdir. Yapılan çalışmada, yapay sinir ağları kullanılarak uyku sırasında EEG işaretinin NREM2 evresinde uyku iğcikleri belirlenmeye çalışılmıştır. EEG işaretlerindeki uyku iğcikleri, bir uzman tarafından görsel olarak işaretlenmiştir. Bu çalışmada, EEG işaretleri yapay sinir ağı ile işlenmiş, ağ çıkışının iyileştirilmesi için morfolojik filtre kullanılmış, elde edilen çıkış işareti skorlama işlemine tabi tutulmuştur. Çalışmada Sekiz farklı insandan kaydedilen EEG işaretleri kullanılmıştır. Bu işaretlerdeki 354 tane işaretlenen uyku iğciğinden 248 tanesi doğru olarak tespit edilmiştir. Yapılan çalışmanın, Uzman sistemler kullanılarak yapılan uyku skorlamalarında NREM2 evresinin skorlama başarısını artıracağı düşünülmektedir.	Yapay sinir ağları, Morfolojik Filtre, Uyku iğciği, Uyku Skorlaması, NREM2
601	Manyetik Olarak Etkileşen Bobinlerin Alternatif ve Doğru Akımda İncelenmesi	Yapısında bobin bulunan elektrik devrelerinde, manyetik etkileşim söz konusu olmaktadır ve bu kavram transformatörlerde, enerji iletim hatlarında ve elektrik motorlarında önemli bir parametre olarak sayılmaktadır. Aynı nüve üzerinde yan yana olan bobinlerden bir tanesine doğru akım uyguladığımızda bobin etrafında sabit bir manyetik alan ve öz-indüksiyon gerilimi diğer bobinde ise indüksiyon gerilimi oluşmaktadır. Aynı demir nüve üzerinde yan yana bulunan bobinlerin birisinden alternatif akım geçirdiğimizde ise bobin etrafında değişken bir manyetik alan oluşmakta ve bu değişken manyetik alan kendi sargısını ve diğer sargıyı kesmesi sonucu ortak endüktans meydana gelmektedir. Yapılan çalışmada silisli sac paketinden oluşan nüve üzerine iki adet aynı kesit ve sarım sayısına sahip bobin seri bağlanarak önce doğru akım sonra alternatif akım uygulanmıştır. Bobinlerin üzerine düşen gerilim değerine, bobinlerin bağlantı şekline (alan yönüne), bobinler arasındaki mesafeye, bobinlerin nüveliyadanüvesiz olması durumlarına göre indüktans, ortak endüktans, kuplaj katsayısı, akım değişimleri çıkartılan tablo ve grafikleri hakkında yorum yapılmıştır.	Bobin, Kuplaj Katsayısı, Manyetik Akı
602	PSO Algoritması ile Optimize Edilmiş PID Denetleyicinin Fotovoltaik MPPT Sistemine Uyarlanması	Maksimum güç noktası izleme (MPPT), fotovoltaik (PV) sistemlerde, DC-DC dönüştürücülerin anahtarlama darbe genişliğini (duty cycle) değiştirerek çıkış gücünü maksimize etmek için kullanılır. Bu çalışmada, PV sistemler için parçacık sürü optimizasyon (PSO) tabanlı PID ile MPPT algoritması sunulmuştur. Önerilen yöntemin başarısını test etmek amacıyla elde edilen sonuçlar, klasik PID denetleyici ve PV sistemlerde yaygın kullanılan değiştir ve gözle (P&O) yöntemlerinin sonuçları ile karşılaştırılmıştır. Çalışmalar Matlab/Simulink ortamında gerçekleştirilmiştir. Önerilen denetim yapısının hem geçici hem de kararlı durumlarda diğer yöntemlere göre daha başarılı olduğu görülmüştür.	PSO, PID, MPPT, PV
603	Doğru Akım Motorunun Hız Denetiminde Parçacık Sürü Optimizasyonu Tabanlı PID, Klasik PID ve Bulanık Tipi Denetim Yöntemlerinin Başarımlarının İncelenmesi	Bu çalışma Bulanık kontrol, Parçacık Sürü Optimizasyon tabanlı PID ve klasik PID kontrol yöntemlerinin DA motorların hız kontrolü üzerindeki başarımlarının karşılaştırılması çalışmalarını sunmaktadır. Motorlar elektrik enerjisini mekanik enerjiye çeviren elemanlar olarak bilinirler ve kullanıdığımız bir çok cihazda yaygın bir şekilde bulunurlar. DA motorları endüstride yaygın olarak kullanılan elemanlardır. DA motorların, hız değişimi ve tork olarak iki önemli parametresi mevcuttur. Genellikle hız değişimi armatür voltajına bağlıdır. Bu çalışmada DA motorun hız kontorlü üzerinde çalışmalar yapılmış, matematiksel modeli gösterilmiş. Bu çalışmada kullanılan denetim yöntemlerinin DA motor hız kontrolündeki başarımları belirli zamanlarda farklı girişler, gürültü ve yük altında test edilerek incelenmiş ve grafiklerle desteklenmiştir. Denetleyicilerin performans ölçümleri yükselme zamanı, yerleşme zamanı ve aşım dikkate alınarak değerlendirilmiştir.	Fuzzy Denetim, Parçacık Sürü Optimizasyonu, DC Motorlar
604	Dört Teker Tahrikli Mobil Robotun Gövde Hızı ve Yönelme Açısısının Kesir Dereceli Kayan Kipli Kontrolcü ile Kontrolü	Bu çalışmada dört teker tahrikli mobil robotun (4TT MR) gövde hızı ve yönelme açısının kontrolü için Kesir Dereceli Kayan Kipli Kontrolcü (KDKKK) yapısı benzetim ortamında test edilmiştir. Mobil robotun gövde hızı ve yönelme açısı her bir motorun açısal hızı kullanılarak hesaplanmaktadır. Tasarlanacak olan KDKKK ile mobil robotun yörünge izleme ve konum kararlılığı için her bir motorun tork işareti üretilecektir. KDKKK’nün performansını kıyaslamak için aynı referanslar kullanılarak mobil robota parametreleri iyi ayarlanmış bir PI kontrolcü de uygulanmıştır. Benzetim sonuçları KDKKK’nün geleneksel PI kontrolcüye göre yörünge izleme doğruluğu ve hata büyüklüğü açısından daha iyi sonuçlar verdiğini göstermiştir.	Mobil Robot, 4TT MR, Kesir Dereceli Kayan Kipli Kontrol
605	Yapay Sinir Ağları ile Tr81 Bölgesi Yıllık Elektrik Enerjisi Tüketiminin Tahmini	Bu çalışmada, TR81 (Zonguldak, Karabük, Bartın) bölgesinin yıllık elektrik enerjisi tüketim tahmini yapay sinir ağları (YSA) kullanılarak yapılmıştır. Bölgedeki elektrik enerjisi tüketimini tahmin etmek için YSA modelinin girişi olarak nüfus, ithalat, ihracat ve bina yüzölçümü verileri kullanılmıştır. Oluşturulan YSA modelinin tahmin performansı ortalama karesel hata, ortalama mutlaka hata ve korelasyon katsayısı hesaplanarak incelenmiştir. Ortaya çıkan sonuca göre YSA modelinin TR81 bölgesinin elektrik tüketimi tahmini için geçerli olduğu ve yüksek doğruluk sağladığı tespit edilmiştir. Uygunluğu ispat edilen bu YSA modeli kullanılarak, 2016-2020 yıllarına ait TR81 bölgesi elektrik tüketim öngörüsü gerçekleştirilmiştir. Yapılan çalışmanın, bölgede ileride yapılacak veya yapılması planlanan enerji yatırım projelerine yardımcı olacağına kanaat getirilmiştir.	Yapay sinir ağları, Elektrik tüketim tahmini, TR81 bölgesi, Hata testleri
607	Bilişsel Radyo Sistemleri için Özdeğer Tabanlı Algılama Yöntemlerinde Performans Analizi	Günümüzde spektrum yetersizliği nedeniyle kıt kaynak durumundaki spektrumun en verimli şekilde kullanılması gerekmektedir. Özellikle kablosuz haberleşmede sistemlerinde sunulan hizmet standardının geliştirilmesi ve buna bağlı olarak iletilen veri boyutlarının artması bu sonucu doğurmuştur. Bu probleme çözüm olan en önemli teknolojilerin başında bilişsel radyo sistemleri gelmektedir. Bilişsel radyo bulunduğu ortamı algılayan ve ilgili frekansı fırsatçı olarak kullanabilen yeni nesil bir radyo biçimidir. Spektrum algılama ise bilişsel radyonun en önemli ve başlangıç aşamasıdır. Bilişsel radyo sistemlerinde spektrum algılama için farklı yöntemler mevcut olmasına rağmen özdeğer tabanlı algılama yöntemleri diğer yöntemlerin aksine, hesaplama maliyetinin az olması nedeniyle çok fazla tercih sebebidir. Bu çalışmanın amacı bilişsel radyo sistemleri için özdeğer tabanlı algılama yöntemlerinin detaylı performans analizlerinin yapılmasıdır. Yapılan çalışmada çok antenli haberleşme sistemleri için belirli bir spektrum bölgesinde, birincil kullanıcı işaretinin varlığını tespit eden özdeğer tabanlı algılama yöntemleri kullanılmıştır. Rasgele oluşturulan sıfır ortalamalı birincil kullanıcı ve gürültü işaretleri kullanılarak, en doğru şekilde spektrum algılanmaya çalışılmıştır. Yapılan benzetim çalışmaları sonucunda en büyük-en küçük özdeğer tabanlı algılama yönteminin, simüle edilen diğer yöntemlere göre daha başarılı bir algılama yaptığı gözlemlenmiştir.	Algılama teorisi, Bilişsel radyo, Spektrum algılama, Tracy-widom dağılımı
608	Kesir Dereceli Kontrol Sistemlerinde Referans Modele Dayalı PID Kontrolör Tasarımı	Fiziksel sistemlerin modellenmesinde, kesir dereceli sistemler tamsayı dereceli sistemlere göre daha başarılı bir modelleme gerçekleştirebilmektedir. Çalışmada, kesir dereceli bir sistem için referans bir modele göre PID kontrolör tasarımı gerçekleştirilmiştir. Çalışmanın temel amacı, çıkış sinyalinde istenen bir zaman cevabına göre PID kontrolör parametrelerini elde etmektir. Referans model ile denetlenen sistem arasındaki hata minimize edilerek optimum PID parametrelerinin elde edilmesi amaçlanmıştır. Hatayı minimize etmek için sıklıkla integral performans kriterleri kullanılır. Referans olarak alınan sistem ikinci mertebeden bir sistemin transfer fonksiyonudur. Bu transfer fonksiyonu ayarlanması gereken iki parametreye sahiptir. Bu parametreler doğal frekans (ωn) ve sönüm oranıdır (ζ). Bu iki parametre ayarlanarak istenilen birim basamak cevap eğrisi elde edilebilir. PID kontrolör parametrelerinin elde edilmesi optimizasyon yöntemiyle gerçekleştirilmiştir. Optimizasyon bir gerçel fonksiyonu minimize ya da maksimize etmek amacı ile fonksiyona değerler yerleştirerek sistematik bir şekilde problem çözüm işlemlerini tanımlar. Bu model transfer fonksiyonlarına göre optimizasyon işlemi gerçekleştirilerek, PID kontrolör parametreleri elde edilebilir. Bulunan PID kontrolör parametrelerinin kesir dereceli kontrol sistemine uygulanmasıyla, denetlenen sistem çıkışında birim basamak cevapları elde edilir. Optimizasyon yönteminin başarısı elde edilen grafiklerden ve oluşturulan tablolardan görülmektedir.	PID Kontrolör, Optimizasyon, Kesir dereceli sistemler
610	Kinetik enerji geri kazanım sistemlerinin elektrikli araçlarda kullanımının incelenmesi	Elektrikli araçlar çevreci özellikleri ve enerji etkinliği açısından alternatif ulaşım yöntemi olarak sunulmaktadır. Tek şarj ile gidilebilecek mesafenin kısa olması bu araçların yaygınlaşmasının önündeki önemli engellerden biridir. Elektrikli araçların menzili uzatmak için depolama ve araç teknolojisi üzerine çalışmalar devam etmektedir. Bu çalışmalardan bir kısmı mevcut enerji kayıplarının azaltılarak aynı batarya kapasitesi ile daha uzun mesafe gidilmesini amaçlamaktadır. Araçlara uygulanan enerji geri kazanım sistemleri ile enerji tasarrufu sağlayan çalışmalar mevcuttur. Frenlemede kaybolan enerjinin geri kazanımı için kullanılan rejenaratif sistemler buna örnektir. Bu çalışma kapsamında frenleme esnasından kaybolan kinetik enerjinin geri kazanımı için bir elektrikli araçta simülasyon yapılmıştır. Simülasyon sonucunda şehir içi kullanım için KERS ile %25 civarında enerji tasarrufu sağlanabileceği görülmüştür.	Enerji yönetimi, KERS, rejeneratif frenleme, ekonomik sürüş, batarya, yakıt tüketimi
618	Fotovoltaik Üretim Sistemlerinin Şebekeye ve Maliyetlere Etkisinin İncelenmesi	Artan enerji maliyetleri endüstriyel kullanıcılar için önem arz etmektedir. Endüstride enerji maliyetini düşürmek için kendi enerjisini üreten sistemlerin kurulması kullanıcıyı maddi açıdan rahatlatmaktadır. Yenilenebilir enerji kaynaklarının önem kazanmasıyla PV sistemler üzerinde çalışmalar yoğunlaşmıştır. Bu amaçla bu çalışmada, bir fabrikanın elektrik enerjisi ihtiyacını şebekeyi devre dışı bırakarak fotovoltaik (PV) sistem ve kojenerasyon ile sağlamak amacıyla bir maliyet analizi ve amortisman süresi hesabı gerçekleştirilmiştir. Ayrıca fabrikanın tek hat şeması çizilerek olası bir hata durumunda sistemin kararlılık analizi hakkında çıkarım yapılmıştır. Elde edilen grafikler ve maliyet analizi sonucuna göre yapılan bu yatırımın olumlu olup olmadığı tartışılmıştır.	PV sistem, Kojenerasyon, Amortisman, Maliyet, Kararlılık
619	Uzaktan Kontrol Edilebilen Mobil Robota Bağlı İşaretleyici İle Hedef Takibi	Bu çalışmada, mobil robota monte edilen kamera ve lazer işaretçi kullanılarak PID kontrol tekniği ile hedef takibi yapılmıştır. Mobil robotun kontrolü tasarlanan kumanda ile uzaktan yapılabilmektedir. Robotun hareketinde ve bozuk yollarda lazerin hedeften uzaklaşması muhakkaktır. Mobil robota jiroskop, ivmeölçer, uzaklık sensörü ve robotun arka tekerine enkoder gibi sensörler bağlanmıştır. Bu sensörler yardımı ile lazerin hedef bölgeden ne kadar saptığı hesaplanmıştır. Dikey ve yatay eksendeki motorlar sapmanın tersi yönde lazeri hareket ettirmektedir. Robotun kat ettiği mesafe ve hedef uzaklığa bağlı olarak işaretçi açısı hesaplanmıştır. Robotun simülasyonu için kinematik modeli çıkarılmış, mobil robotun kontrol tekniği için ise PID seçilmiştir. PID parametreleri simülasyon programında belirlenmiştir. MATLAB Simulinkte ayarlanan PID parametreleri olumlu sonuçlar vermiştir. Robotun aldığı yola göre işaretçinin hedefi takip etmesi için gerekli açı değişimi gözlemlenmiştir.	PID, Hedef Takip Sistemi, Uzaklık Sensörü
629	Yerel Elektrik Santrallerin Dağıtım Şebekelerinin Kararlılığına Etkisinin İncelenmesi	Güç sistemlerinde kararlılık, bozucu bir etkiye maruz kaldığı durumda ve bu etkiden sonra senkron generatörün senkronizmayı koruyabilme yeteneğidir. Bu bozucu etkiye örnek olarak enerji iletim hatlarındaki büyük yük değişimi, açma-kapama durumları verilebilir. Güç sistemlerinde bu tür etkiler çok sık görülmektedir. Bu yüzden sürekli hal kararlılığı sistemin analizi ve sentezi bakımından önemlidir. Bu çalışmada dağıtım şebekesine bağlı senkron generatör güç açısı, hızı(rpm), aktif gücü, akım ve gerilim değerleri incelenmiş ve arıza kararlılık analizi yapılmıştır. Sistemin arıza oluştuğu zamanda kararlı olup olmadığı incelenmiş ve kararsızlık durumunda generatör güç açısı ve aktif gücünün değişimleri incelenmiştir.	Kararlılık, Dağıtım şebekeleri, Senkron generatör, Güç santralleri
630	Kahramanmaraş Bölgesi İçin Güneş ve Rüzgâr Enerjisi Hibrit Sisteminin İncelenmesi	ÖZET Dünya üzerinde geleneksel enerji kaynakları hızla tükenmektedir. Geleneksel enerji kaynaklarındaki bu hızlı tükenme insanları yeni enerji kaynakları aramaya yönlendirmektedir. İnsanlar dünya üzerine her noktada bulunabilen, çevreye zararı olmayan enerji kaynaklarına yönelmiştir. Bu enerji kaynaklarının başında su, güneş ve rüzgâr enerjisi gibi yenilenebilir enerji kaynakları gelmektedir. Su, güneş ve rüzgâr enerjileri sonu olmayan enerji kaynaklarıdır. Bu çalışmada, Kahramanmaraş Sütçü İmam Üniversitesi Avşar kampüsünde, güneş ve rüzgâr enerjili hibrit bir sistem tasarlanmıştır. Tasarlanan hibrit sistem 260 W gücünde 2 adet güneş panelinden ve 500 W gücünde 1 adet rüzgâr türbininden, 100 Amper/saat değerine sahip 2Adet batarya ve 1600 W gücünde eviriciden oluşmaktadır. Ayrıca çok rüzgârlı havalarda rüzgâr türbininin zarar görmemesi için frenleme sistemi mevcuttur. Üretilen enerji değerlerini depolayarak analiz yapabilmek için AC- DC gerilimleri ölçerek istenilen gerilim ve akım değerine dönüştürebilen 2 adet gerilim dönüştürücü ve 1 adet 8 kanallı veri kayıt cihazı kullanılmıştır. Güneş panelinden elde edilen DC gerilim ve rüzgâr türbininden elde edilen AC gerilimler ilk olarak şarj kontrol ünitesinde doğrultulur ve bu DC gerilimler daha sonra akülere depolanmaktadır. Akülere depolanan DC gerilim evirici sayesinde AC gerilime dönüştürülmüş ve 1000 W’lık bir ampul beslenmiştir. Ayrıca kurulan hibrit sistemden elde edilen gerilim ve akım değerleri veri kaydedicisi sayesinde anlık olarak elde edilmiştir. Böylece güneş panelinden ve rüzgâr türbininden elde edilen gerilim ile akım değerleri günün farklı bölümlerinde alınmış ve değerlendirilmiştir. Bu elektrik enerjisinin bir evin günlük enerji ihtiyacını karşılayabileceği ve ihtiyaç fazlası enerjinin şebekeye aktarılabileceği düşünülmektedir. Anahtar Kelimeler: Elektrik Üretimi, Yenilenebilir Enerji, Güneş ve Rüzgar Enerjisi, Hibrit Sistem	Elektrik Üretimi, Yenilenebilir Enerji, Güneş ve Rüzgar Enerjisi
633	Faz kaydırıcı transformatörlerin güç sistemine etkileri	Elektrik Enerjisine olan talebin giderek artması, elektrik enerjisinin daha ekonomik ve güvenli kullanımı ortaya çıkmıştır. Güç sistemlerinin kararlı ve güvenilir bir şekilde işletilmesi konusu çok önemli bir çalışma konusu haline gelmiştir. Günümüzde güç sistemlerinin kontrolü ve işletilmesi açısından Esnek Alternatif Akım İletim Sistemleri (Flexible Alternating Current Transmission Systems - FACTS) önemli rol oynamaktadırlar. FACTS cihazları ile güç sistemlerinin gerilim ve frekans kararlılığının iyileştirilmesinin yanında, hatlardaki güç transferinin de kontrolü söz konusudur. Faz Kaydırıcı Transformatörler de (FKT) bu FACTS araçları içerisinde sayılmaktadırlar. Bu çalışmada (IEEE) 6 baralı güç sistemine faz kaydırıcı transformatörün ilave edilmesiyle güç akış analizi yapılmıştır. FKT’nin değişik faz açılarındaki katkılarına göre güç sisteminin analizi yapılmıştır.	Faz Kaydırıcı Transformatörler, Güç Sistemi, Yük Akışı
635	Elektromanyetik alan teorisinde nümerik tekniklerin görsel programlama yöntemleriyle uygulanması	Elektrik-Elektronik mühendisliğinin iki alt teorisinden biri olan alan teorisi lisans öğrencilerinin algılamada güçlük çektikleri bir konudur. Lisans döneminde elektromanyetik alanlar kapsamında alan teorisi, parçalı diferansiyel denklemler ve integral yöntemlerinin kullanıldığı analitik yöntemlerle anlatılmaktadır. Alan problemlerinin matematiksel modelinin çıkartılması esasına dayalı olan analitik çözüm yöntemleri lisans öğrencilerinin matematik ve fizik altyapılarına bağlı olarak algılama güçlüklerinin yaşanmasına neden olabilmektedir. Basit modellerde uygulanabilir olan analitik yöntemler daha karmaşık modellerde uygulanabilirliğini yitirmektedir. Bu durumda da daha karmaşık denklemleri çözmek için nümerik yöntemlere başvurulması uzunca zamandır kullanılan bir yöntemdir. Bu çalışmada, alan teorisi kapsamında lisans üstü öğrenim düzeyinde kullanılan bazı nümerik yöntemlerin web tabanlı grafik arayüzlü uygulamalarının, lisans öğrencilerinin bilgisayar programlama kabiliyetleri de göz önünde bulundurularak öğrencilerce geliştirilmesi ve algılama güçlüğü yaşanan alan teorisi çözümlerinin kalıcı öğrenimi sağlayabilmesi hedeflenmiştir.	Elektromanyetik alan teorisi, nümerik çözüm; görsel programlama, java tabanlı benzetim.
636	Yüksek verimli transformatörlerde buşing bağlantı noktalarında meydana gelen eddy akımı kayıplarının azaltılması	Bu çalışmada, transformatörlerin kazan kapağı üzerinde alçak gerilim sargılarının bağlantı uçları sebebiyle meydana gelen ve yüksek sıcaklıklara da neden olan eddy akımı kayıpları incelenmektedir. Bu kayıpların azaltılması amacıyla kazan kapağı tasarımı manyetik özellikli olmayan paslanmaz çelik malzeme kullanılarak iyileştirilmektedir. Bu iyileştirme çalışması sırasında imalat koşulları ve maliyet kriterleri de göz önünde tutulmaktadır. Farklı tasarımlar için manyetik akı dağılımları ve eddy akımı kayıpları üç boyutlu sonlu elemanlar yöntemi yardımıyla analiz edilmiş ve deneysel olarak da doğrulanmıştır. Elde edilen sonuçlar, kazan kapağı üzerinde alçak gerilim buşinglerinin bağlantı yüzeyinin paslanmaz çelikten imal edilen I-biçimli tek parça levha kullanılarak üretilmesi sonucunda kapak üzerinde meydana gelen güç kayıplarının tamamına yakınının ortadan kaldırılabildiğini göstermektedir.	Eddy akımı kayıpları, Sonlu elemanlar analizi, Kayıp azaltılması, Transformatör
637	PI Kontrolörlü Otomatik Gerilim Regülasyon Sisteminin Kararlılık Analizi	Elektrik güç sistemlerinde güç kalitesine etki eden en önemli parametre sistem gerilimidir. Sistem geriliminin kararlılığı güç sistemi açısından çok kritik öneme sahiptir. Bu çalışma, otomatik gerilim regülasyon (OGR) sisteminde PI kazançlarının değerlerine bağlı olarak sistem kararlılığını analiz etmiştir. Bu amaçla, kararlı PI parametre uzayını elde etmek için grafik tabanlı olan kararlılık sınır eğrisi metodu önerilmiştir. OGR sisteminin karakteristik denkleminin köklerine göre kararlılık kapalı bölgesi hesaplanmıştır. Teorik olarak elde edilen bu bölge, Matlab/Simulink ortamında gerçekleştirilen zaman domain benzetimleri ile doğrulanmıştır.	Otomatik Gerilim Regülasyonu, Kararlı Parametre Uzayı, Elektrik Güç Sistemi, PI kontrolör, kararlılık sınır eğrisi
639	Değişken Hızlı Rüzgâr Türbinlerinde Kanat Ucu Hız Oranı Tabanlı Maksimum Güç İzleme Denetimi; Kapsamlı Bir Tasarım	Rüzgârdan elektrik enerjisi üretmek için kullanılan rüzgâr türbinlerinin en ilkel denetim yöntemi, sabit hızlı denetim yöntemidir. Bu yöntemle, türbin giriş gücünün maksimum oranda şebekeye aktarılması mümkün değildir. Bu nedenle Maksimum Güç İzleme (MGİ) şemaları önerilmiştir. MGİ yapabilmek için rüzgâr hızının her farklı değerinde, pervane farklı bir hızla dönmelidir. Bu durum MGİ tabanlı sistemlere Değişken Hızlı Rüzgâr Türbini (DHRT) sistemleri denilmesine yol açmıştır. DHRT sistemlerinde türbin giriş gücü maksimum güce yakın oranlarda şebekeye aktarılabilmektedir. DHRT sistemlerinin MGİ tabanlı denetimi söz konusu olduğunda iki önemli işlem öne çıkar. Bunlar MGİ noktasının anlık olarak saptanması ve izlenmesidir. Bu çalışmada kanat ucu hız oranı tabanlı maksimum güç izleme şeması kullanılarak, Sabit Mıknatıslı Senkron Generatörlü (SMSG) bir DHRT sistemi ile rüzgârda bulunan güç değeri maksimum oranda arka arkaya bağlı çevirici sistem üzerinden şebekeye aktarılmaktadır. Ayrıca fiziksel bir rüzgâr türbini modellenmiş ve benzetimi yapılmıştır. Sonuçlar zamanla değişen bir MGİ noktasının yüksek performansla izlendiğini göstermektedir.	Rüzgâr Türbinler, Maksimum Güç İzleme, LCL filtre tasarımı
641	Asenkron motor mil çapının motor performansına etkisi	Asenkron motorlar geçmişten günümüze kadar birçok alanda kullanılmış ve teknolojinin gelişmesiyle birlikte daha farklı alanlarda da kullanılmaya devam etmektedir. Asenkron motorların veriminde yapılacak bir iyileştirme, enerji tasarrufu açısından büyük getirilere sebep olacağı açıktır. Bu bağlamda asenkron motor üretici firmaları ve tasarımcılar motor performansını ve verimini artırabilmek için sürekli olarak yeni yöntemler denemektedirler. Bu çalışmada ise asenkron motorun verimini artırabilmek amacıyla mil çapının optimum değerinin ne olacağı araştırılmıştır. Çalışmada 5.5 kW, 7.5 kW ve 11 kW gücündeki motorlar için analizler gerçekleştirilmiştir. Elde edilen değerler üretici firmaların mil çapı değerleri ile karşılaştırılmıştır. Ayrıca motorun manyetik akı değerleri, ağırlık, performans değerleri gibi kritik noktalar incelenip her bir motor için optimum mil çapı değerleri tespit edilmiştir.	asenkron motor mil çapı, asenkron motor tasarımı, performans analizi
642	Elektronik devrelerin gerçek zamanlı bode diyagramlarının LabVIEW ile elde edilmesi	Bode diyagramı, bilim ve mühendisliğin birçok alanında kullanılan, kısaca frekans cevabı analizi olarak tanımlanan bir kavramdır. LabVIEW; verilerin toplanması, işlenmesi ve analizlerinin yapılabilmesi için çok uygun ve işlevli bir programdır. Bu çalışmada, SI Bode Plot VI gibi özel VI'lar (sanal enstrümanlar) kullanılmadan, elektronik devrelerin gerçek zamanlı bode diyagramlarının LabVIEW programı ile elde edilmesine yönelik farklı bir çalışma gerçekleştirilmiştir. Ayrıca, gerçekleştirilen çalışma, çok sık kullanılan MATLAB veya C gibi diğer platformlara da kolaylıkla entegre edilerek, gerçek zamanlı bode diyagram sonuçları alınabilir. LabVIEW’de elde edilen bode diyagram sonuçları, ORCAD-PSpice benzetim sonuçları ile karşılaştırılarak, yapılan çalışmanın başarımı gösterilmiştir.	Bode diyagramı, gerçek zamanlı uygulamalar, LabVIEW, ORCAD-PSpice
643	NI LabVIEW kullanarak EKG sinyallerinin gerçek zamanlı özellik çıkarımı	Bu proje, NI LabVIEW programı sayesinde insan vücudundan gerçek zamanlı elektrokardiyogram (EKG) ölçümüne dayanır.Sadece ham sinyaller değil, programın filtreleme toolları sayesinde dijital filtrelenmiş EKG de gerçek zamanlı görülebilir. EKG sinyalinin kendisi birçok diagnostik bilgi içerir. NI LabVIEW biomedical toolkit, biyomedikal sinyalleri işleme ve özellik çıkarımı için birçok tool barındırır. Bu nedenle, EKG verilerini almak için bu program tercih edilmiştir. Bu çalışmada, EKG sinyali üzerinden R-R dalgaları tespit edilerek hastaların kalp atış hızı Teager enerji metodu ile hesaplanmıştır. Bu sistemi test etmek için 12 kişi üzerinde birtakım deneyler yapılmıştır (6 sigara içmeyen + 6 sigara içen). Deneye katılan insanlarin dinlenme halindeki ve koştuktan sonraki EKG dataları ölçülmüştür. Bu deneylerin sonuçları grafiksel ve istatistiksel analizler için kaydedilmiştir. Bu sonuçlara göre sigara içmenin kalp atış hızına etkisi tartışılmıştır.	Elektrokardiyogram, Özellik Çıkarımı, NI LabVIEW
644	İNDİRGENMİŞ GRAFEN OKSİT ARAYÜZEY TABAKALI METAL OKSİT YARIİLETKEN KAPASİTÖRÜN DİELEKTRİK ÖZELLİKLERİNİN BELİRLENMESİ	Bu çalışmada, İndirgenmiş Grafen Oksit (RGO) arayüzey oksit tabakalı Au/RGO/p-Si metal-oksit-yarıiletken (MOS) kapasitörün dielektrik özelliklerinin frekans bağımlılığı 200, 300, 500 ve 700 kHz frekanslarda deneysel kapasitans-voltaj (C-V) ve iletkenlik-voltaj (G/w-V) ölçümleri alınarak incelendi. Ayrıca MOS kapasitörün dielektrik sabiti (ε'), dielektrik kayıp (ε"), dielektrik kayıp açısı (tanδ), ac elektrik iletkenlik (σac), reel ve imajiner elektrik modülü (Μ' ve Μ") değerleri 10 kHz-1 MHz frekans aralığında belirlendi. Elde edilen sonuçlar dielektrik parametrelerin frekansa bağımlı olduğunu açık bir şekilde göstermektedir. ε' ve ε'' artan frekansla azalmaktadır. σac, Μ' ve Μ" değerleri ise artan frekans ile artmaktadır.	RGO, MOS kapasitör, kapasitans ve iletkenlik ölçümleri, dielektrik özellikler
645	Rüzgar Enerjisinden Elektrik Üretiminin Yapay Sinir Ağları ile Tahmini	Bu çalışmada, çeşitli rüzgar türbinleri ile yapay sinir ağları (YSA) modeli oluşturarak rüzgar enerjisi potansiyeli tahmini yapılmıştır. Oluşturulan modelde kullanılacak olan rüzgar hızı verileri test aşamasında, farklı tip rüzgar türbinlerine ait çıkış güçleri ise eğitim aşamasında kullanılmıştır. Uygulama sonrası ortaya çıkan regresyon eğrilerinde oluşturulan modelin yaptığı tahminlerin güvenilir ve tutarlı olduğu anlaşılmıştır. Tahmin sonuçlarına göre seçilen bölgenin rüzgar potansiyelinin oldukça iyi olduğu ve kaliteli türbinlerle yüksek kapasiteli enerji üretiminin sağlanabileceği görülmüştür. Ayrıca enerji sektöründeki uygulamacılar ve karar konumunda olan kişilerin elektrik enerjisi ihtiyacının sürekli arttığı günümüzde, rüzgar enerjisine yönelik çalışmalarında alternatif olarak YSA’nın kolaylıkla kullanabileceği ortaya konmuştur.	Rüzgar enerjisi, Rüzgar santrali, Rüzgar hızı, Yapay sinir ağı
654	Farklı metotlar ile sürekli enerji aralığında toplam foton etkileşimi için farklı tipteki malzemelerin etkin atom numarası ve elektron yoğunluklarının hesaplanması	Etkin atom numarası (Zeff) ve elektron yoğunluğu (Neff) teknik ve endüstriyel uygulamalarda, radyasyon zırhlamatasarımında, soğurma dozu ve foton çoğalma faktörü hesaplamalarında çoklu elementli bir malzemenin radyasyonatepkisini karakterize etmek için kullanılan uygun parametrelerdir. Dolayısıyla, bu parametreleri tartışmasız bir şekildebelirlemek için doğru metodu seçmek çok önemlidir. Bu çalışmada, farklı tipteki malzemelerin etkin atom numarasıve elektron yoğunlukları 1 keV - 100 GeV enerji aralığında toplam foton etkileşimi için doğrudan ve interpolasyonmetotları kullanılarak hesaplanmıştır. Ayrıca, metotların uyumluluğu ve uyumsuzlukları tartışılmış ve sonuçlardan,farklı enerji bölgelerinde malzemeler için hesaplamak için kullanılan metotlar arasında önemli farklılıklargözlenmiştir.	Zırhlayıcı malzeme, etkin atom numarası, radyasyon etkileşimi
655	PV TABANLI SU POMPALAMA SİSTEMİNDE MAKSİMUM GÜÇ NOKTASI İZLEYİCİSİ UYGULAMASI	Günümüzde, hayat kalitesinin artması ve birçok ülkede sanayinin gelişmesi dünyadaki enerji talebinin artmasına sebep olmuştur. Ayrıca, geleneksel enerji kaynakları azalmaya başlamıştır. Bu sebeplerden dolayı yenilenebilir enerji kaynaklarına özellikle de güneş enerjisine olan ilgi her geçen gün artmaktadır. Güneş enerjisi, şebekeden bağımsız sistemleri enerjilendirmek için kullanılan çekici bir enerji kaynağıdır. Gelişmekte olan ülkelerde şebekeye erişimin olmadığı yerlerde özellikle kırsal alanlarda su pompalanması gibi pek çok uygulamalarda kullanılmaktadır. Fotovoltaik (photovoltaic, PV) sistemlerden elde edilen enerji değişen çevre koşulları altında azalmaktadır. Bu nedenle, PV sistemlerden maksimum enerjiyi elde etmek için maksimum güç noktası takibi yapılmaktadır. Yapılan çalışmada, fotovoltaik enerji ile çalışan su pompalama sistemi uygulaması gerçekleştirilmiştir. Sistemden elde edilen verimi arttırmak için maksimum güç noktası izleyici(MGNI)kullanılmıştır. MGNI olarak Değiştir&Gözlemle (Perturb&Observe, P&O) algoritması kullanılmıştır. MGNI algoritmasının sistemde uygulanması TMS320F2812 DSP işlemcisi ile sağlanmıştır. Sistemden elde edilen enerji doğru akım (DA) olduğu için ve su pompa motoru da PV sisteme doğrudan bağlandığı için DA su pompası motoru kullanılmıştır. Uygulama, sistemde maksimum güç noktası izleme algoritması kullanılarak ve kullanılmadan gerçekleştirilmiş olup her iki durumdan elde edilen güç değerleri karşılaştırılmıştır. MGNI kullanılarak elde edilen verimin, MGNI kullanılmadan elde edilen verimden daha iyi olduğu gözlenmiştir.	Güneş enerjisi, Fotovoltaik, Su pompalama sistemleri, MPPT
656	Merkezi Isıtma Sistemlerinde Verimi Artırmak İçin Dinamik Kontrol ve Otomasyon Uygulaması	Bu çalışmada, merkezi ısı santrallerinde enerjiden tasarruf etmek ve kullanılan enerjiden tam fayda sağlamak için dinamik kontrol ve otomasyon uygulaması gerçekleştirilmiştir. İlk olarak merkezi ısıtma sisteminin kumanda ve denetimini yapabilmek için gerekli tüm alt yapı hazırlandı. Daha sonra sistemi kontrol edecek otomasyon programı tasarlandı. Program otomatik ve manuel konum olmak üzere iki şekilde dizayn edildi. Manuel konumda sisteme istenildiği gibi müdahale edilebilmektedir. Otomatik konumda ise merkezi ısıtma sistemi sistem bilgisayarı tarafından dinamik kontrolü yapılmaktadır. Kontrol için eşanjörlerin gidiş-dönüş suyu sıcakları, hatların basınç bilgileri, sirkülasyon pompaları çalışma bilgileri, motorlu vana bilgileri, genleşme tankları basınç bilgileri, sıvı seviye, sıvı akış bilgileri ve dış hava sıcaklığı bilgisi kullanılmıştır. Kontrol ekipmanlarında PID denetleyici, set değerleri ve bekleme zamanını belirlemede eğri uydurma metotları kullanılmıştır. Gerçekleştirilen uygulama birçok açıdan merkezi ısı santrallerinde ilk olma özelliğini taşımaktadır. Bu sistem ile önemli ölçüde tasarruf hedeflenmekte, yapılan ölçümlerde sistemin veriminin arttığı görülmüştür. Önerilen bu uygulamanın yaygınlaşması, doğalgaz ithalat bağımlılığımızı azaltmada büyük katkılar sağlayacaktır.	Merkezi ısıtma sistemi, Dinamik kontrol, Otomasyon, PLC
658	EMG İşaretlerinin Filtrelenmesinde Çok Hızlı En Küçük Kareler Metodu İle Dalgacık Dönüşümü Metotlarının Karşılaştırılması	Elektromiyografi (EMG) kaslarımızın fiziksel durumu hakkında bizleri bilgilendiren bir ölçüm tekniğidir. Günümüzde doktorlar, fizik tedaviciler hastalık teşhislerinde ve protez kol yapımında yaygın bir şekilde bu metodu kullanmaktadırlar. EMG sinyalleri kasların içerisindeki maddelerin iyon farklarından kaynaklı belirli bir potansiyel farka sahiptirler ve bu sinyaller (mV) seviyesindedir. Bu sinyaller çok küçük olduklarından dolayı hassastırlar ve gürültü kapma olasılıkları ortam koşullarına bağlı olarak değişmektedir. Kırık kablolar, kirli elektrotlar, floresan lamba gibi dış etkiler sinyallerde bozulmalara yol açabilmektedir. Bu yüzdendir ki EMG işaretlerinin filtrelenmesi oldukça önemlidir. Bu makalede filtreleme işlemleri Çok Hızlı En Küçük Kareler Metodu ve Dalgacık Dönüşümü metotları olmak üzere iki farklı yolla yapılmış ve sonuçlar karşılaştırılmıştır	Çok Hızlı En Küçük Kareler Metodu, Dalgacık Dönüşümü, SNR
659	Tekstil Makinelerinin Harmonik ve Güç Kalitesine Etkilerinin İncelenmesi	Son yıllarda enerji kalitesinin önemi artmaktadır. Bu çalışmada, bu faktöre olumsuz etkileri olan harmonikler ele alınmıştır. Harmoniklerin genel tanımlamaları yapılarak bunların enerji sistemi üzerindeki etkileri incelenmiştir. Bu amaçla bir tekstil fabrikasında tüketilen enerji kalitesi ve harmonik ölçümü incelenmiştir. Kullanılan dokuma tezgâhı motorları ve invertörler dağıtım şebekesini olumsuz yönde etkilemektedir. Bu etkiler güç kalitesini ve sistemin verimi düşürmektedir. Bu çalışma ile belirlenen tekstil fabrikasında çeşitli güç kalitesi parametreleri için gerekli ölçümler yapılmıştır. Yapılan analizler sonucunda kompanzasyon sisteminin harmonik oluşumunu etkilediği ve akım-gerilim dalga şeklinde bozukluklar meydana getirdiği gözlenmiştir. Şebekede oluşan bu harmoniklerin etkisinin azaltılması için harmonikli kompanzasyon sisteminin meydana gelen güç kalitesi sorunlarını çözeceği düşünülmektedir.	Güç kalitesi, Harmonik Ölçümü, Toplam Harmonik Bozulum (THB), Kompanzasyon
662	PID Denetleyici Uygulamaları İçin Yeni Bir Online Deney Seti Tasarımı	Bu çalışmada mühendislik eğitiminde destek olarak kullanılabilecek, DC motorun PID denetleyici ile hız denetimi için internet üzerinden uzaktan erişimli deney düzeneği geliştirilmiştir. Deney düzeneği kablosuz olup, ortamda bulunan bir kablosuz ADSL modem aracılığıyla TCP/IP üzerinden uzak sunucu ile haberleşmektedir. Kullanıcılar internet bağlantısı olan herhangi bir bilgisayardan uzak sunucudaki web sayfalarına erişerek gerçek zamanlı olarak deneyleri gerçekleştirebilmektedir. Tasarlanan etkileşimli web sayfaları üzerinden, kullanıcılar motorun referans hız değerini ve PID denetleyici parametrelerini değiştirerek hızın değişimini görebilmekte ve ölçüm değerlerini bilgisayarına kaydedebilmektedir. Ayrıca bir web kamerası yardımıyla deney setinin çalışması da web sayfası üzerinden izlenebilmektedir. Ayrıca deney düzeneği için çevre birimleri hazırlanarak kullanıcı-deney seti etkileşimi artırılmıştır. Bu kapsamda kullanıcı web sayfası üzerinden deney setinin bulunduğu ortamın sıcaklığını görebilmekte, deney seti üzerindeki LCD’ye mesajını yazdırabilmekte ve istediği takdirde deney setini aydınlatabilmektedir.	Uzaktan erişim, Mikrodenetleyici, PID, DC motor, TCP/IP, uzak sunucu
670	Ham Enerji Kaynağı Kısıtlı Termik Birim İçeren Sistemlerde Çevresel Ekonomik Güç Dağıtımı Probleminin Çözümü	Yapılan çalışmada ham enerji kaynağı k ısıtlı termik birimler içeren güç sistemlerinde çevresel ekonomik güç dağıtım probleminin çözümü ele alınmıştır. Problemde toplam yakıt maliyeti ve toplam NOx emisyon miktarının minimum düzeye çekilmesinin yanında ham enerji kaynağı kısıtlı termik birimlerin belirlenen gaz miktarını harcaması da sağlanmıştır. Çok amaçlı optimizasyon problemlerinden biri olan bu çevresel ekonomik güç dağıtım problemini tek amaçlı optimizasyon problemine dönüştürmek için ağırlıklı toplam metodu (ATM), probleminin çözümü için genetik algoritma (GA) metodu kullanılmıştır. Metodun uygulamasını göstermek için örnek olarak normal termik ve ham enerji kaynağı kısıtlı termik üretim birimlerinden oluşan 15 baralı kayıplı bir sistem seçilmiştir. Örnek sistemin bir günlük işletim süresi göz önüne alınarak, gaz kısıtsız ve gaz kısıtlı olarak, ağırlık faktörü w’nin çeşitli değerleri için çözümler elde edilmiştir. Elde edilen çözüm değerlerine göre toplam maliyet ve toplam NOx emisyon değerleri (pareto optimal sonuçlar) değerlendirilmiştir.	Çevresel ekonomik güç dağıtımı, Ağırlıklı toplam metodu, Genetik algoritma, Ham enerji kaynağı kısıtlı termik birim.
671	Elektrik Enerji Dağıtım Sisteminde Ekonomik Aktif Güç Dağıtımının Genetik Algoritma İle Belirlenmesi	Bu çalışmada, kayıpları olan iletim hattı şebekesini besleyen farklı yakıt türlerine sahip termik santrallerin optimum çalışma noktaları belirlenmiştir. Tüketicilerin talep ettikleri toplam aktif güç değerleri ve iletim hatlarında meydana gelen toplam aktif güç kayıplarının, santrallerce karşılanması ön şart olarak belirlenmiştir. Bu koşullar altında çalışan güç sisteminde, toplam yakıt maliyetinin minimum olmasını sağlayan santrallerin aktif güç değerleri hesaplanmıştır. Bu şekilde yapılan çalışmalara ekonomik aktif güç dağıtımı denilmektedir. Çalışmada, ilk olarak geleneksel optimizasyon yöntemi olarak kabul edilen Lagrange İterasyon (Lİ) yöntemi kullanılarak problemin çözümü sağlanmıştır. Aynı problem, alternatif bir yöntem olarak Genetik Algoritma (GA) ile de çözülmüştür. Her iki yöntem ile elde edilen değerler karşılaştırılmıştır. Ortaya çıkan sonuçlar ekonomik aktif güç dağıtımının, GA yöntemi ile daha güvenilir belirlenebileceğini göstermiştir.	Güç Sistemleri, Optimizasyon, Genetik Algoritma
672	Dumlupınar Üniversitesi Merkez Kampüsü Elektrik Enerjisi Kalitesinin Ölçüm Sonuçları	Bu makalede Dumlupınar Üniversitesi Merkez Kampüsünde tüketilen elektrik enerjisinin kalitesi incelenmiştir. Çalışma kapsamında, kampüse sağlanan şebeke geriliminin ne zaman ve hangi sıklıkla belirlenen standartların dışına çıktığı ve kesintiye uğradığı incelenmiştir. Bu amaçla elektrik şebekesi gerilimindeki dalgalanmaları kaydeden beş adet voltaj kayıt cihazı kampüsün ana binalarına yerleştirilerek her binanın gerilimlerindeki dalgalanmalar kaydedilmiştir. Cihaz kayıtları, periyodik olarak bilgisayara aktarılarak incelenmiş ve dalgalanmaların en sık olduğu zamanlar ve süreleri tespit edilmeye çalışılmıştır.	Güç kalitesi, Sarkma, Taşma, Harmonik, Frekans dalgalanmaları
673	Temel Bileşen Analizi Yönteminin Ve Bazı Klasik Ve Robust Uyarlamalarının Yüz Tanıma Uygulamaları	Bu çalışmada, temel bileşen analizi yöntemindeki klasik ortalama merkezileştirme yerine çeşitli klasik ve robust tahmin ediciler kullanılarak Yale, ORL ve AR yüz veritabanları üzerinde yüz tanıma uygulamaları yapılmıştır. Normal dağılım varsayımının sağlanmadığı durumlarda veya veri kümesinde aykırı değer bulunması durumunda klasik yöntemlerden daha iyi sonuçlar verdiği bilinen bazı robust yöntemler, bu üç veritabanı üzerinde yapılan yüz tanıma deneylerinde klasik yöntemlerle karşılaştırılmıştır. Yüz tanıma uygulamalarında görüntü örneği boyutları örnek sayısına göre çok büyüktür. Bu yüzden, veri kümesinin normal dağılım koşulunu sağlayıp sağlamadığı bilinememektedir. Deneysel sonuçlar, temel bileşen analizi yöntemi tabanlı yüz tanıma uygulamalarında robust yöntemlerin klasik yöntemlerden genellikle daha başarılı doğru tanıma oranları verdiğini göstermiştir.	Yüz tanıma, temel bileşen analizi, robust tahmin ediciler
674	Maden Ekipmanlarının Öncelikli Arıza Tiplerinin Belirlenmesinde Grafiksel Yaklaşım	Belirli bir zaman süreci içerisinde herhangi bir işletmenin işlerliliğinin devamı, her şeyden önce sistemi oluşturan ekipmanların arızalanmadan çalışmasına ve bir arıza durumunda da mümkün olduğu kadar hızlı bir şekilde çalışır hale getirilmesine bağlıdır. Bu nedenle ekipman arıza tiplerinin süre, sıklık ve maliyet gibi parametreler esas alınmak suretiyle önceliklendirilmesi ve faaliyetlerin bu bilgi ışığında planlanması bakım departmanlarının en temel işlerinden biri haline gelmiştir. Bu çalışmada bir maden işletmesinde faaliyet gösteren kamyon filosunun öncelikli arıza tiplerinin belirlenmesi amacıyla Pareto Diyagramı ve Logaritmik Serpme Diyagramından yararlanılmıştır. Her iki yaklaşım neticesinde de aynı sonuçlara ulaşılmasına rağmen tek bir kriter yerine iki kriter altında değerlendirme yapılmasına olanak tanıyan Logaritmik Serpme Diyagramının üstünlüğü ön plana çıkmıştır. Çalışmada ayrıca tespit edilen arıza tiplerinin kök nedenlerinin belirlenmesine dönük Ağaç Diyagramları geliştirilmiştir.	Pareto Diyagramı, Logaritmik Serpme Diyagramı, Ağaç Diyagramı.
675	Görüntü İstatistiklerinden Faydalanarak LBG Algoritmasının Güncellenmesi	Veri saklama teknolojilerindeki hızlı gelismelere rağmen goruntu verisinin saklanması ve/veya tasınması onemini yitirmemistir. Goruntunun kodlanması ve sıkıstırılması konusundaki calısmalar yoğun bir sekilde devam etmektedir. Yapılan calısmalar daha fazla sıkıstırma oranı ve daha iyi bir goruntu kalitesini yakalamak icindir. Video goruntu dizilerinin kodlanması icin bircok teknik gelistirilmistir. Bu calısmada, imgeler uzerinde basarılı sonuclar veren vektor nicemleme yontemi imge dizilerinin kodlanmasında kullanılmıstır. Cok bilinen vektor nicemleme algoritmalarından Linde-Buzo-Gray algoritması ozyinelemeli bir surec olduğundan buyuk islem gucu gerektirmektedir. Bu calısmada, cerceveler arasındaki yüksek iliskiyi kullanarak her bir cerceve icin yeni bir kod-kitabı olusturmak yerine ilk cerceveden olusturulan kod-kitabını sonraki cerceveler icin guncelleyen bir algoritma onerilmistir. Guncelleme algoritması sayesinde yaklasık %1 bozulmaya karsılık zamandan 3.5:1 oranında kazanc elde edilmistir.	Veri sıkıstırma, Vektör nicemleme, LBG algoritması
1	Covid-19 Virüsü Salgını İle Mücadelede Büyük Veri Çalışmaları: Çin Örneği	Koronavirüs salgını, bütün dünyada köklü değişikliklere sebep olarak hepimizin hayatını büyük ölçüde etkiledi. Çalışma ve eğitim şekillerimizden, iletişim ve etkileşim yöntemlerimize, alışveriş davranışlarımıza kadar çeşitli alanlarda değişikliklere sebep oldu. Çin, koronavirüsle savaşmak için büyük veri, yapay zekâ, bulut bilişim, blok zinciri, 5G gibi akıllı teknolojileri aktif olarak kullandı. Şirketler algoritmalarını halka açık hale getirdi, araştırmacılar verileri paylaştı. Şirketler, eğitimciler ve uzaktan çalışanlar için önemli video yayın araçlarına erişim olanakları artırıldı. Etkileri hala bütün dünyada çeşitli kısıtlamalar altında devam ederken ve birçok ülkede ikinci dalganın etkileri ağır bir şekilde seyrederken, Güney Kore, Singapur, Tayvan ve özellikle Çin gibi ülkelerde salgın kontrol altına alındı ve neredeyse hayat tamamen normale döndü. Bu çalışmada, Çin’de uygulanan büyük veri ve yapay zekâ çalışmalarının salgınla mücadelede nasıl kullanıldığı ve durumun dijital altyapı kurulumu, algılayıcıların (sensörlerin), kameraların sağladığı verileri analizi ve takibi ile kontrol altına alındığı incelenmektedir.	koronavirüs, kovid-19, salgın, büyük veri çalışmaları, yapay zeka
5	Grafların ve-derece, ev-derece ve Birinci Zagreb İndeks Entropileri	Chellali et al. introduced two degree concepts, ve-degree and ev-degree (Chellali et al, 2017). The ve-degree of a vertex v equals to number of different edges which are incident to a vertex from the closed neighborhod of v. Moreover the ev-degree of an edge e=ab equals to the number of vertices of the union of the closed neighborhoods of a and b. The most private feature of these degree concepts is, total number of ve-degrees and total number of ev-degrees equal to first Zagreb index of the graphs for triangle-free graphs. In this paper we introduce ve-degree entropy, ev-degree entropy and investigate the relations between these entropies and the first Zagreb index entropy. Finally we obtain the maximal trees with respect to ve-degree irregularity index.	ve-derece, ev-derece, entropi, bilgi fonksiyoneli
14	Dijkstra Algoritması Kullanılarak İpek Yolu Koridorları Arasında En Kısa Ulaştırma Güzergâhının Belirlenmesi	Çin, çok taraflı ulaştırma politikaları ve 21. yy. İpek Yolunu oluşturma hedefi kapsamında 2013 yılında tarihi bir adım atmıştır. “Kuşak ve Yol” sloganı ile Pekin’ den Londra’ ya ulaşan yeni bir ticaret yolunun projesini açıklamış ve güzergâh ülkelerine iş birliği çağrısına bulunmuştur. Modern İpek Yolu olarak da adlandırılan bu proje; kara, deniz ve demiryolu taşımacılığının kullanılarak Çin ile güzergâhtaki 65’den fazla ülkeyi birbirine bağlanmayı, bu ülkelerde dengeli ve sürdürülebilir ekonomik kalkınmaları hedeflemektedir. Türkiye coğrafi ve jeopolitik konumu sayesinde en önemli güzergâh ülkelerinden birisi olarak bu iş birliğinden en fazla beklentisi olan ülke durumundadır. Dolayısıyla Türkiye; demiryolu, karayolu, tüp geçitler ve boğaz köprüleri başta olmak üzere birçok önemli yatırıma imza atmıştır. Literatürde sosyal bilimler alanlarında İpek Yolu ile ilgili birçok çalışma mevcuttur. Fakat bu çalışmada konuya mühendislik uygulamaları yaklaşımıyla, tüm sosyal ve politik koşullardan bağımsız olarak optimal bir sonuç elde etme amacı güdülmüştür. Bu amaçla İpek yolu Koridorlarında Pekin’den Londra’ya ulaşan demiryolu ağı için toplam 26 düğümden oluşan bir graf oluşturulmuş ve en kısa yolun hesaplanması için Dijkstra algoritması Python programlama dilinde kodlanarak çözülmüştür. Modern İpek Yolu veya Orta Koridor olarak adlandırılan güzergâhın Pekin-Londra arası en kısa demiryolu güzergâhı olduğu sonucuna ulaşılmıştır.	Graf Teorisi, En Kısa Yol Problemi, Dijkstra Algoritması
20	BİR YAPAY ZEKÂ TEKNİĞİ OLARAK MİMARİ TASARIMDAKİ SÜRÜ ZEKÂSI	Makale, temel olarak mimari tasarımda Yapay Zekâ temelli tekniklerin gelişimi üzerine bir tartışmaya odaklanır. Tasarım problemlerinin üstesinden gelmek amacıyla esnek zekâ tekniklerinde meydana gelen güncel değişimler, çalışmanın motivasyon noktasını oluşturmaktadır. Makale, temelde yapa zekâ kavramının analitik ve matematik felsefesi yardımıyla nasıl geliştiğini tartışmayı amaçlar ve sürü zekasının mimari tasarım alanında nasıl uygulandığını araştırır. Yöntem olarak, yapay zekâ arka fikrinin arka planını göstermek için teorik bir yaklaşım kullanır. Bu sebeple, makale sürü zekâsı stratejisiyle yaratılan; Alisa Andrasek tarafından tasarlanan 'Seroussi Pavillion', Joshua M. Taron tarafından tasarlanan 'Yapısal olarak akıllı sürüler', Zaha Hadid tarafından tasarlanan 'Swarm Chandelier', Arne Quinze tarafından tasarlanan 'The Sequence', ve son olarak Tyler Julian Johnson'ın ‘Sürü Temelli Projesi’ gibi bazı mimari örneklere odaklanır. Alandaki kaynak ve çalışma azlığı bu makalenin temel kısıtlamasını yaratmıştır. Çalışma literatüre katkı olarak, mimari tasarımdaki sürü algoritmasının, mimarlar ve sanatçılar için yeni fikirler sağladığını ve tasarım sürecini destekleyerek yüksek potansiyelli bir yaklaşım olduğu göstermektedir.	Mimari Tasarım, Esnek hesaplama, Sürü Zekâsı
23	EĞİTİM SÜREÇLERİNDE DİJİTAL TASARIM: COVID-19 SÜRECİNDE GERÇEKLEŞTİRİLEN BİR UYGULAMA ÖRNEĞİ	Covid-19 sürecinde, Gazi Üniversitesi Vakfı Özel Ortaokulu Mühendislik Kulübü öğrencileri ile dijital üretim uygulaması yapılmıştır. Çalışma WEC (Word Enginering Componet-Dünya Mühendislik Olimpiyatları) adlı organizasyon ile birlikte, dijital ortamda 20-27 Mart 2020 tarihleri arasında çevrimiçi olarak gerçekleştirilmiştir. Çalışmada 6. ve 7. sınıf seviyesinde, üç kız, yedi erkek öğrenci yer almıştır. Öğrencilerden Covid-19 sürecinde yaşanan problemlere inovatif çözüm getirerek dijital ortamda ürün tasarlamaları istenmiştir. Tasarımlar, Fusion 360 BDT (Bilgisayarlı Destekli Tasarım) yazılımında gerçekleştirilmiştir. Çalışma öncesi ve sonrası öğrencilerin, öz değerlendirmeleri, hazırlanan değerlendirme ölçekleri ile ölçülmüştür. Tasarımlar akademik değerlendirme ölçeği ile değerlendirilerek yorumlanmıştır. Çalışma sonunda belirlenen probleme uygun inovatif çözümlerin, istenen kriterlere göre zaman ve mekandan bağımsız olarak çalışma grubundaki tüm öğrenciler tarafından gerçekleştirildiği görülmüştür.	Dijital Üretim, Wec, Eğitim 4.0, İnovasyon, Ortaokul
33	Yükseköğretim’de büyük veri analitiği: sistematik bir literatür taraması	Eğitimde öğrenme teknikleri ve ortamları son bir kaç yıl içerisinde farklılaşmakta ve gelişmektedir. Çevrimiçi öğrenme ortamlarındaki etkinliklerden elde edilen veriler, büyük veri teknolojileri kullanılarak yükseköğrenimdeki iyileştirme ve geliştirme çalışmaları için önemli veri kaynakları oluşturmaktadır. Bu çalışma gelişmekte olan büyük veri analitiği alanının, yükseköğrenimde literatürün gözden geçirilmesine dayanmaktadır. Bu çalışmada, yükseköğretimde öğrenciler, eğitimciler, yöneticiler ve ders geliştiriciler olmak üzere dört paydaş grubu, büyük veri ve eğitimsel büyük veri analitiğinin kavramsal modeli kullanılarak tartışılmıştır. Ayrıca bu araştırmada farklı öğrenme ortamları da bir yapı içerisinde tartışılmıştır. Bu çalışmanın temel amacı, yüksek öğrenimde büyük veri analitiğinin hangi konulara daha çok yöneldiğini belirlemek için yüksek öğrenimde büyük veri analitiği ile ilgili yayınlanmış 40 makaleyi sistematik olarak incelemektir. Literatür taramasından elde edilen bulgulara dayanılarak, özellikle müfredat geliştirme çalışmaları incelenmiş ve kritik bulgular tartışılmıştır.	büyük veri, yükseköğretim, öğrenme ortamları, müfredat geliştirme
34	Hassas Tarım Uygulaması Tasarımı ve Geliştirilmesi	Hassas tarım; kontrol, elektronik, bilgisayar ve veri tabanı ile hesap bilgisini bir araya getirerek gelişmiş bir sistem yaklaşımı ortaya koymaktadır. Süt sığırcılığında hassas tarım uygulamalarının temel amacı, hayvanların bireysel potansiyelinden yararlanmak ve hastalık durumlarında daha erken teşhis sağlamak, ilaç kullanımını azaltmak olarak tanımlanabilir. Geleneksel sağım sistemlerin bir çoğu bilişim teknolojileri ile takip edilemez, sadece anlık gelen süt miktarlarını ölçer ve gösterir. Ayrıca bu bilgileri depolayamaz ve bir araya getiremez. Hassas tarım uygulamaları sağım cihazları ile entegre edilebilir mi? sorusundan yola çıkılarak geleneksel süt ölçümü yapan cihazların yetersiz kaldığı noktalarda, hassas tarım ilkelerine ve gerekliliklerine uygun bir sistem tasarlanmış ve geliştirilmiştir. Tasarlanan sistemde, sağım esnasında ölçülen veriler, mikrodenetleyici vasıtasıyla kablosuz olarak sunucu olarak yapılandırılan Raspberry Pi cihazına aktarılır. Gelen veriler MySQL veri tabanına kaydedilir. Andorid Volley kütüphanesi aracılığıyla sunucu olarak kullanılan Raspberry Pi’a istek yollanır. Yanıtlanan istekler Android cihaza aktarılır. Bu verilere hem Raspberry Pi üzerinden hem de aynı ağa bağlı olan Android İşletim Sistemi bulunan akıllı telefon veya mobil cihazlarla erişilebilir. Veriler sağım esnasında anlık olarak görülebileceği gibi, belirli tarihler arasında bir ya birden fazla ineğe ait toplam süt miktarı ve ortalama süt sıcaklığı verileri filtrelenebilir. Bütün veriler toplu halde olarak bir pdf formatında bir dosyaya aktarılır ve buradan her sağım için gerekli bilgiler elde edilir.	Hassas Tarım, Süt Sağım Sistemi, MQTT, Android İşletim Sistemi, Raspberry Pi
35	Ortak Gate Fark Yükselteç Tabanlı CMOS İnverter Devresinin Auto-Zero Karşılaştırıcı Performansının İncelenmesi	Yapılan bu çalışmada, Cadence IC5141 tasarım programı NCSU Design Kit’de 0.18μm CMOS teknoloji kütüphanesi kullanılarak ortak gate fark yükselteçli cmos inverter devresinin auto-zero karşılaştırıcı olarak performansı incelenmiştir. Önerilen bu yapı geleneksel inverter devresi ve darlington cmos inverter yapıları ile karşılaştırılmıştır. Yapılan DC analiz sonucuna göre ortak gate fark yükselteçli inverter devresinin gerilim kazancı 138,92 V/V bulunmuş olup, incelenen yapılardan daha fazla kazanca sahip olduğu görülmüştür. Aynı zamanda karşılaştırıcı yapısının girişine 50MHz frekansında yükselen ve inen bir rampa işareti ve saat frekansı da 5GHz uygulandığında, sırasıyla yükselen kenar gecikme süresi 0.81ns, inen kenar gecikme süresi de 0.99ns elde edilmiştir. Bu yapının aynı şartlar altında ki ortalama güç tüketim değeri de 15,4mW’tır.	Ortak Gate Fark Yükselteç Tabanlı CMOS İnverter, Darlington CMOS İnverter, Auto-Zero Karşılaştırıcı, Geleneksel İnverter
36	Online Ödeme için Servis Odaklı Mimari Yaklaşımı Uygulaması: Atatürk Üniversitesi Bilgi Sistemi Örneği	Servis odaklı mimari (SOA) hizmetlerden oluşur ve tipik olarak bir ağ üzerindeki diğer bileşenlere koordineli bir şekilde hizmet eder. SOA’nın temel yapı taşları servislerdir ve bu servisler birbirlerine gevşek bağlıdırlar. Farklı platformlar üzerinde yazılmış kurumsal uygulamaların birbirleriyle entegrasyonu sürecinde yaşanan maliyet, süre, hız gibi problemlere bu anlamda SOA çözümler sunmaktadır. SOA; bankacılık sistemleri, online ödeme sistemleri, üniversite bilgi sistemleri gibi esnekliğin, hızın ve güvenliğin çok önemli olduğu birçok sistemde kullanılmaktadır. Bu çalışmada, Atatürk Üniversitesi bilgi sistemi için SOA yaklaşımından yararlanılarak öğrenci ve personelden alınması gereken harç, materyal, kart vb. tüm ödemelerin alınmasını sağlayan bir servis mimarisi kurulmuştur. Ödemelerin banka şubeleri, ATM’ler, internet bankacılığı ile servis üzerinden gerçekleştirebilmesi sağlanmıştır. Kişilerin bankalara, ATM’lere gitmeden çok kısa süreler içerisinde ödemelerini online yapabilmeleri ve yapılan ödemelerin ilgili sistemlere saniyeler içerinde aktarılabilmesi zamandan tasarruf sağlamaktadır. WCF mimarisinin bu çalışmada kullanılmasıyla hız, performans, birlikte çalışılabilirlik gibi konularda avantajlar sağlandığı görülmüştür. Bu çalışma kapsamında, ders kayıt dönemleri gibi yılın belirli yoğun dönemlerinde servise gelen istek sayıları incelenmiştir. Buna göre günlük ortalama 10.000 ve yıllık olarak da yaklaşık olarak bir milyon isteğe servisin yanıt verebildiği tespit edilmiştir. Benzer şekilde gelen istek ve işlem sayılarına bakarak, servis ile ders kayıt döneminde bir günde maksimum 50.000 işlemin gerçekleştiği kayıtlardan tespit edilmiştir.	Kurumsal Servis Yolu, Servis Odaklı Mimari, Online Ödeme Sistemi, Web Servisleri
47	Yol Aydınlatma Probleminin Çok Etmenli Ağlarda Dağıtık Çözümü	Bu çalışmada, verilen bir yol profili için yol aydınlatma düzeyinin istenilen değerlerde olmasını sağlayan lamba güçlerini belirleme probleminin çok etmenli sistemler üzerinde tanımlanan bir algoritma ile dağıtık çözümü ele alınmıştır. Söz konusu yol, ellişer metrelik uzunluğa sahip bölümler halinde modellenmiş ve her bir bölümün ortasında bir aydınlatma direği konumlandırılmıştır. Yapılan varsayımlar altında yol bölümlerinin aydınlanma düzeyleri, lambaların güçlerinin bir doğrusal fonksiyonu olduğu ifade edilmiştir. Aydınlatma direklerinde bulunan işlem birimlerinin kendilerine yakın olan direklerdeki işlem birimleriyle haberleşebildiği ve basit hesaplamalar yapabildiği durumda, yolun istenilen bir aydınlık seviyesine sahip olabilmesi için gerekli olan lamba gücü seviyelerinin, dağıtık olarak hesaplanabildiği gösterilmiş ve sayısal sonuçlar ile modelin ve çözümün geçerliği doğrulanmıştır.	nesnelerin interneti, çok etmenli sistemler, dağıtık algoritmalar, dağıtık kontrol, yol aydınlatması
49	ALAN KULLANIM/ARAZİ ÖRTÜSÜ DEĞİŞİM TESPİTİ: İZMİR, TÜRKİYE	Peyzajların, yönetilmesi, planlanabilmesi, tasarlanabilmesi ve onarılabilmesi için arazi örtüsünü tanınmalı, alan kullanımları bilinmelidir. Bunlar da peyzajların geçmişteki kullanımlarını ve tarih boyunca peyzajlarda oluşan değişimleri izlemek gerekmektedir. Alan kullanım/arazi örtüsü haritaları oluşturmakta uzaktan algılama tekniği yaygın olarak kullanılmaktadır. Uydu görüntülerinin sınıflandırılmasıyla oluşturulan alan kullanım/arazi örtüsü haritalarının değişim analizleri yapılarak peyzajların zaman içerisindeki durumları incelenmektedir. Bu çalışmada İzmir ilinin Körfez etrafındaki ilçelerinden olan Karşıyaka, Bayraklı, Konak ve Bornova ilçelerini çalışma alanı olarak belirlenmiştir. Çalışma alanına ait 1990 yılı Landsat 5 TM uydu görüntüsü ve 2019 yılı Landsat 8 uydu görüntüsü sınıflandırılarak 1990 ve 2019 yıllarına ait alan kullanım/arazi örtüsü haritaları elde edilmiştir. Elde edilen alan kullanım/arazi örtüsü haritalarının değişim analizi yapılmıştır.	Uzaktan algilama, alan kullanım/arazi örtüsü, değişim tespiti, nesne tabanlı sınıflandırma.
64	Rasgele Seçim Tabanlı Yer Değiştirme Kutularının Performans İyileştirmesi için Son İşlem Algoritmaları	Yer değiştirme kutuları önemli bir kriptolojik yapı taşıdır. Bu kriptolojik yapıların tasarımında matematiksel dönüşümleri temel alan tasarım teknikleri özellikle Advanced Encryption Standart olarak bilinen blok şifreleme algoritmasına damgasını vurmuştur. Çünkü AES sbox yapısı en iyi kriptolojik özelliklere sahiptir. Ancak uygulamaya yönelik saldırılar göz önüne alındığında çeşitli zafiyetler ortaya çıkmaktadır. Rasgele seçim tabanlı tasarım tekniklerini temel alan sbox yapışlarının ise kriptolojik özellikleri AES sbox yapısından kötü olmasına rağmen uygulama saldırıları özelinde daha başarılıdır. Bu çalışmanın amacı rasgele seçim tabanlı yer değiştirme kutularının performans iyileştirmesini sağlayacak yöntemleri araştırmaktır. Çalışmada önerilen son işlem algoritması ile rasgele seçim tabanlı tasarımların performans iyileştirmelerinin sağlanabileceği gösterilmiştir. Elde edilen bu sonuçların ileride özellikle uygulamaya yönelik saldırıların engellenmesi için bir karşı önlem olarak önemli katkılar sunacağı düşünülmektedir.	kaos, kriptoloji, Bilgi güvenliği
67	Bireysel Isısal Memnuniyet için Yeni Bir Ölçü	Bu çalışma topluluk için ısısal memnuniyet standardından esinlenerek bireysel ısısal memnuniyet için yeni bir ölçü ve kişilerin ısısal konfor tercihlerini taklit etmemizi sağlayan istatistiksel bir model sunmaktadır. Yaklaşımımız, bir bireyin arzu ettiği sıcaklık değeri civarında kendilerini çevreleyen ısısal ortamdan memnun oldukları bir sıcaklık aralığına sahip oldukları gözlemine dayanır. Bina sakinlerinin bireysel ısısal tercihlerini temsil eden istatistiksel modelimizin önemli parametrelerinin normal dağılıma sahip rastgele değişkenler olduğu varsayılmıştır, böylece daha sonra gerçekleştirilmek istenebilecek benzetimler için farklı bireylerin ısısal konfor tercihleri üretilebilir hale gelecektir. Bu dağılımın değişkenleri, topluluğa ait ısısal konfor parametlerini elde etmek için birleştirildiğinde bir bina içerisindeki kabul edilebilir ısısal koşulları belirleyen standartlara çok yakın tutarlılık sağlayacak şekilde ayarlanmıştır.	Modelleme, Isısal Memnuniyet, Kapalı Mekan, PMV, PPD
68	fcvalid: Olasılıklı ve Olabilirlikli Bölümleyici Kümelemede Bulanık Geçerlilik İndeksleri için Bir R Paketi	Bölümleyici kümeleme, keşifsel veri analizi ve makine öğrenmesinde sayısal veri kümelerindeki anlamlı örüntüleri bulmak için yaygın olarak kullanılan denetimsiz öğrenme tekniklerinden biridir. Kümeleme, pratikte veri kümesindeki nesneleri veya olguları tanımayı ve sınıflandırmayı amaçlar. Bir kümeleme analizinin kalitesi veya bir kümeleme algoritmasının performansı genellikle iç geçerlilik endeksleri kullanılarak değerlendirilir. Bu çalışmada, bulanık ve olabilirlikli kümeleme sonuçlarının doğrulanması için 'fcvalid' adında bir R paketinin işlevleri tanıtılmaktadır. Paket, bulanık kümeleme algoritmalarının sonuçlarını doğrulamak için önerilen çok sayıda iç endeksin uygulamasını içermektedir. Ayrıca, olabilirlikli kümelemenin doğrulanması için bulanık iç endekslerin genelleştirilmiş ve genişletilmiş sürümlerini hesaplama seçenekleri de pakete dâhil edilmiştir.	iç geçerlilik endeksleri, bulanık kümeleme, olabilirlikli kümeleme, veri analizi, R
69	BÜYÜK VERİLERDE GİZLİLİK TABANLI YAKLAŞIM: FEDERE ÖĞRENME	Bu çalışmada dağıtık yapılardaki büyük verilerden gizlilik tabanlı makine öğrenmesi uygulamaları geliştirilmesi için federe öğrenme biçimi anlatılmıştır. Federe öğrenme eğitim verilerini yerelde tutarken, cep telefonları ve IoT (Internet of Things) cihazları gibi kaynakları kısıtlı uç aygıtların tahmin için paylaşılan bir model öğrenmesini sağlar. Federe öğrenme büyük ve heterojen ağlarda modellerin istatiksel eğitimlerini içerir. Bu dağıtık yapı içerisinde temel amaç toplam kayıp fonksiyon değerini minimize edebilmektir. Dağıtık yerel cihazlarda modelleri federe öğrenme ile eğitmedeki istatistiksel ve sistematik zorluklar, federe öğrenmenin gerçek dünyaya uygulanmasını zorlaştırmaktadır. Zorlukların çözümü ile ilgili yeni yaklaşımlar ve algoritmalar önerilmektedir. Elde edilen sonuçlar doğrultusunda federe öğrenmenin uygulanması ile merkezi yaklaşım, gizlilik, güvenlik, düzenleyici ve ekonomik olarak faydalar sağlayacağı öngörülmektedir.	Federe Öğrenme, Makine Öğrenmesi, Gizlilik, Büyük Veri
70	İkili Kümeleme Yaklaşımıyla Suç Bölgelerinin Tespiti ve İkili Kümeleme Yöntemlerinin Karşılaştırılması	Sosyal yaşamın güvenliği açısından, suç işlenmeden önce, suçların önceden öngörülmesi ve gerekli önlemlerin alınması oldukça önemli bir konudur. Bu amaçla güvenlik birimlerinin gerekli önlemleri alması için suç analizi yapılması gerekmektedir. Bu konuda veri madenciliği yaklaşımı güvenlik birimlerine büyük verilerin analizinde önemli bir katkı sağlamaktadır. Bu kapsamda potansiyel suç bölgelerinin tahmin edilerek belirlenmesinde farklı veri analiz yöntemleri uygulanmaktadır. Suç bölgelerinin tespitinde ikili kümeleme yöntemlerini kullanarak suçun işlendiği bölgeler ile suç türlerini aynı anda kümelemek, geleneksel kümeleme yöntemlerine göre daha kapsamlı sonuçlar sağlamaktadır. Bu çalışmada veri madenciliği yaklaşımı ile suç bölgelerini belirlemek için "Boston'daki Suçlar” veri seti üzerinde CC ve Xmotif algoritmaları kullanılmıştır. Elde edilen ikili kümelerin etkinliğini ölçmek amacıyla algoritmaların performansı Chia ve Karuturi ikili küme skoruna (CKSB) bakılarak karşılaştırılmıştır. Elde edilen sonuçlar R-project 3.5.3 yazılımı kullanılarak sağlanmıştır. Kullanılan bu veri seti için CC algoritmasının Xmotif algoritmasına göre daha iyi sonuçlar verdiği ortaya çıkmıştır.	İkili Kümeleme Yöntemi, CC Algoritması, Xmotif Algoritması, Suç Verisi, Veri Madenciliği
71	DİJİTAL PAZARLAMA STRATEJİSİ OLARAK ARAMA MOTORU OPTİMİZASYONU (SEO).	Gelişen teknoloji ile birlikte işletmeler, işlerini her geçen gün daha fazla internet ortamına taşımaktadır ve internet ortamında pazarlama çabaları gerçekleştirmektedirler. Endüstri her geçen gün dijitalleşmektedir. Buradan hareketle işletmeler için arama motorlarında istedikleri anahtar kelimelerde en üst sıralarda çıkmak, rekabet avantajı yaratan bir strateji haline gelmiştir. Çalışma, arama motorları, arama motoru optimizasyonu (SEO, Search engine optimization), arama motoru optimizasyonu aşamaları olmak üzere üç başlıktan oluşmaktadır. Çalışmada, önemli bir dijital pazarlama stratejisi olan SEO kavramı detaylıca incelenerek öz bir şekilde tanımlanmış, SEO aşamaları değerlendirilmiş ve öneriler geliştirilmiş, SEO ile pazarlama arasındaki ilişki tespit edilmiştir. Araştırmanın sonuç kısmında dijital endüstride SEO’nun günümüzdeki ve yakın gelecekteki kazanacağı önem değerlendirilmiş ve pazarlamaya katkıları açıklanmıştır. SEO çalışmalarının marka imajına katkıda bulunduğu ve içerik pazarlaması ile doğrudan ilişkili olduğu örnekler verilerek ortaya koyulmuştur. Yapılan çalışma, Türkçe pazarlama literatüründeki SEO konusunda boşluğu doldurmakta, pazarlama akademisyenleri için yeni çalışma alanlarına işaret edecek sonuçlar bulundurmakta ve pazarlama yöneticilerinin bilinçli pazarlama kararları vermelerine yardımcı olmaktadır.	dijital pazarlama, arama motoru optimizasyonu, seo
72	Araçların İnternetinde Yapay Sinir Ağları ile Geçici ve Optimal bir Ağ Oluşturmak	Günümüzde araçlar ve çevreleri arasındaki bağlantılar sınırlıdır. Bununla birlikte, Nesnelerin İnterneti(IoT) ve yeni teknolojik gelişmelerle birlikte, araçlararası internette ciddi ilerlemeler kaydedilmiştir ve araç üreticileri bu konuda çeşitli çalışmalar yapmıştır. Ancak, bu çalışmalar genellikle otomobiller ve kullanıcılar arasında bir bağlantı olduğunu göstermektedir. Mevcut durumda, araçlar ve çevre arasındaki bağlantı yeterince ele alınmamaktadır. Bu nedenle böyle bir çalışma yapılmıştır. Bu çalışmada, araçlararası oluşturulacak olan geçici ağda kalacak araç sayısını optimize etmek için araçlar ve bulundukları ortamları arasında geçici bir ağ kurulması, trafik akışı ve hız bilgilerinin paylaşılması amaçlanmaktadır. Bu anlamda geçici bir ağda hız ve yön sınırlaması yoktur. Ağın optimizasyonu konusunda simülasyon çalışmaları yapılmış, bant genişliğinin verimli bir şekilde kullanılması ve girişimin giderilebilmesi için, MATLAB ortamında simülasyonlar gerçekleştirilmiştir. Yapılan simülasyonlarda geçici ağa dahil edilecek araç sayısını optimize etmek için Yapay Sinir Ağı ve Benzetilmiş Tavlama algoritmaları kullanılmıştır.	Nesnelerin İnterneti, Araçların interneti, benzetilmiş tavlama, yapay sinir ağları, geçici ağlar, optimal ağlar
73	Aralıklı-Bağlantılı Gecikme Toleranslı Kablosuz Duyarga Ağlarının Uygulamaları Üzerine Bir Derleme	Aralıklı olarak bağlanan gecikmeye dayanıklı kablosuz sensör ağlarının (ICDT-WSN'ler) çalışmaları, çeşitli yeni uygulamalar için daha fazla popülerlik kazanan yeni bir alandır. Bu ağlar, hem kablosuz algılayıcı ağların (WSN'ler) hem de gecikme toleranslı ağların (DTN'ler) bütünleşmiş halidir. WSN gibi ICDT-WSN'ler de sınırlı kaynaklara sahiptir ve DTN'ler gibi aralıklı bağlantılara sahiptirler. Geleneksel kablosuz sensör ağları, kaynak ve hedef düğümler arasında uçtan uca bağlantıya sahip uygulamalar için uygundur, ancak kaynak ve hedef düğümler arasında uçtan uca bağlantı içermeyen ve aralıklı olarak bağlanmış bazı uygulamalar için uygun değildirler. ICDT-WSN'ler bu tür uygulamalar için tasarlanmıştır. Bu ağların özelliklerini tanıyarak, onlara farklı uygulamalar sunabilirler. Bu uygulamaların araştırılması, ICDT-WSN'lerin temel ihtiyaçlarını tanımlamak ve ICDT-WSN'ler için verimli protokoller önermek için yönlendirilebilirler. Bu makale, ICDT-WSN'lerin bazı uygulamalarını, özelliklerini ve gereksinimlerini özetler ve karşılaştırır.	kablosuz duyarga ağlar, gecikme töleranslı ağlar, aralıklı bağlantılı
74	Haberleşme Uyduları İtki Sistemi Tasarımında Elektrikli, Hibrit ve Kimyasal Sistemlerin Ödünleşimi	Elektrikli itki sistemleri son yıllarda haberleşme uydularında kullanılmakta ve gittikçe yaygınlaşmaktadır. Elektrikli itki veya hibrit itki sistemi kullanıldığında uydu yakıt mikatrında ciddi azalma olmaktadır. Klasik kimyasal itki sistemlerinde uydu fırlatma ağırlığının ortalama 2/3 ünün yakıt olduğu düşünüldüğünde, yakıt kütlesindeki bu büyük azalma uydu tasarımını ve tercihleri değiştirmektedir. Elektrikli itki sistemleri, klasik kimyasal itki sistemlerine göre uydu büyüklüğüne ve fırlatıcı performansına bağlı olarak 3-4 kat daha az, hibrit uydulara göre 1-2 kat daha az yakıta ihtiyaç duymaktadır. Bu kazanım uydu fırlatma ağırlığının azaltılmasında kullanıldığında fırlatma ağılığı elektrik itkili uydularda %40 azalmakta, hibrit itkili uydularda %15 azalmakta dolayısıyla fırlatma maliyeti %40 ve %15 oranında azalmaktadır. Yakıt kütlesinden elde edilen bu kazanım, uydu haberleşme kapasitesinin artırılmasında kullanıldığında elektrik itkili uydularda ortalama 30 yansıtıcı (transponder), hibrit itkili uydularda ise ortalama 10 yansıtıcı daha ilave edilmesinin mümkün olduğu görülmüştür. Kimyasal itkili uydularda bir kaç gün olan transfer yörüngesinden yer sabit yörüngeye çıkma süresi, elektrik itkili uydularda 4-8 ay zaman almakta bu esnada maruz kalınan radyasyon uyduya ilave yapranma getirmektedir. Bu süre içinde beklenen gelirlerden mahrum kalınmakta ve klasik uydu fırlatma sigortası kapsamında yeni düzenlemelere ihtiyaç duyulmaktadır. Elektrik itkili uyduların geliştirilmesi ile transponder başına maliyet ciddi olarak düşmektedir.	elektrik itkili uydu, kimyasal itki, tki sistemi, uydu güç alt sistemi, uydu maliyeti, uydu yansıtıcısı
84	Blokzinciri Teknolojisi ve Türkiye’deki Muhtemel Uygulanma Alanları	Kripto paraların elde ettiği başarı sonrası dikkatleri üzerine çekmeyi başaran blokzincir teknolojisi, gelişmekte olan ve popüler bir çalışma konusudur. Merkeziyetçi olmayan yapısı, tek yönlü ve silinemez veri kaydı, şifrelenmiş blok mimarisi ve üçüncü şahıslarca kurcalanmaya müsaade etmeyen veri yapısıyla birçok soruna çözüm olacak niteliktedir. Destekleyici bir teknoloji olan blokzinciri, birçok farklı teknolojiye entegre edilmeye çalışılmaktadır. Bu sebeple makalemizde blokzincir teknolojisinin hangi alanlarda kullanıldığı ve ne gibi sonuçlar elde edildiği araştırılmıştır. Blokzincir teknolojisinin sağladığı avantajlar ve karşılaştığı zorluklar hakkında elde edilen bilgiler paylaşılmıştır. Yapmış olduğumuz araştırmalar sonucunda blokzincir teknolojisinin Türkiye’de hangi alanlarda uygulanabileceği belirlenmiştir. Blokzincir teknolojisinin uygulama alanları olarak bankacılık uygulamaları, internet güvenliği, tedarik zinciri, nesnelerin interneti, sigortacılık, kişisel ve toplu ulaşım, online veri saklama, vakıf ve bağış işlemleri, oy verme süreçleri, kamu uygulamaları, sağlık uygulamaları, enerji yönetimi, fikri mülkiyet ve telif hakkı uygulamaları, emlak ve tapu uygulamaları, dijital kimlik, akıllı şehirler, akıllı sözleşmeler ve hukuki uygunluklarının incelenmesi, eğitim alanında uygulamaları gibi on sekiz farklı çalışma konusu tespit edilmiş ve edinilen bilgiler paylaşılmıştır.	Blokzincir Teknolojisi, Akıllı Sözleşmeler, Nesnelerin İnterneti, Akıllı Şehirler, Dağıtık Veri Yapıları
88	Sanal mağaza drone depo yer ve önceliklerinin tespitine yönelik bir araştırma süreci modeli	Günümüzde e-ticaret, İnternet’in gelişimi ile doğru orantılı olarak büyüme ve gelişme göstermektedir. E-ticarette yaşanan bu gelişmeler ve değişen pazarlama dünyası ile birlikte işletmeler bu sektörde yeni çözümler üretmeye başlamışlardır. Şehrin belirli noktalarına sanal mağaza depolarının kurulması ve müşterilere siparişlerin bu depolardan drone araçlar ile ulaştırılması bu çözümlerden en önemlisidir. Araştırmanın amacı, metropollerde drone ile perakende ürün taşımacılığı sağlayan sanal mağaza depolarının (Sanal Mağaza Drone Depo) yer ve önceliklerini tespitine yönelik bir araştırma modeli sunmak ve test etmektir. Doğal olarak bu tür problemlerin çözümünde uzaklık ve yoğunluk verilerinin analizine başvurulmaktadır. Çalışmada dünyanın en büyük metropollerinden olan Londra örnek alınmıştır. Araştırmanın modeline bağlı olarak, ilk aşamada metropoldeki yoğunluğu işaret eden noktalar belirlenmiştir. Sonraki aşamada, Google haritalar üzerinde, Londra Zone-2 içerisinde yer alan, bu noktaların konum verileri (enlem-boylam) toplanmıştır. Modelin bir sonraki aşamasında yoğun yerleşim bölgelerinin konum verileri, veri madenciliği tekniklerinden x-ortalamalar kümeleme algoritması kullanılarak gruplandırılmıştır. Ardından Çok kriterli Karar Verme (ÇKKV) yöntemlerinden TOPSIS kullanılarak kümelerin performans değerlendirmesi yapılmıştır	E-ticaret, Sanal Mağaza Drone Depo, Kümeleme Algoritmaları, Çok Kriterli Karar Verme, Depo Yeri Seçimi
101	Covid-19 Virüsü Salgını İle Mücadelede Büyük Veri Çalışmaları: Çin Örneği	Koronavirüs salgını, bütün dünyada köklü değişikliklere sebep olarak hepimizin hayatını büyük ölçüde etkiledi. Çalışma ve eğitim şekillerimizden, iletişim ve etkileşim yöntemlerimize, alışveriş davranışlarımıza kadar çeşitli alanlarda değişikliklere sebep oldu. Çin, koronavirüsle savaşmak için büyük veri, yapay zekâ, bulut bilişim, blok zinciri, 5G gibi akıllı teknolojileri aktif olarak kullandı. Şirketler algoritmalarını halka açık hale getirdi, araştırmacılar verileri paylaştı. Şirketler, eğitimciler ve uzaktan çalışanlar için önemli video yayın araçlarına erişim olanakları artırıldı. Etkileri hala bütün dünyada çeşitli kısıtlamalar altında devam ederken ve birçok ülkede ikinci dalganın etkileri ağır bir şekilde seyrederken, Güney Kore, Singapur, Tayvan ve özellikle Çin gibi ülkelerde salgın kontrol altına alındı ve neredeyse hayat tamamen normale döndü. Bu çalışmada, Çin’de uygulanan büyük veri ve yapay zekâ çalışmalarının salgınla mücadelede nasıl kullanıldığı ve durumun dijital altyapı kurulumu, algılayıcıların (sensörlerin), kameraların sağladığı verileri analizi ve takibi ile kontrol altına alındığı incelenmektedir.	koronavirüs, kovid-19, salgın, büyük veri çalışmaları, yapay zeka
102	Apache Spark Makine Öğrenimi Kullanılarak Uzaktan Algılama Görüntülerinden Otomatik Gemi Tespiti ve Sınıflandırma	Gemi tespiti ve sınıflandırması, liman ve kıyı güvenliği açısından çok önemlidir. Deniz güvenliği ve trafik kontrolü nedeniyle, gemilerin yüksek çözünürlüklü görüntülerinin elde edilmesi gerekmektedir. Kısa mesafeden çekilmiş yüksek çözünürlüklü renkli uzaktan algılama gemi görüntüleri, gemi tespiti uygulamalarında avantaj sağlamaktadır. Fakat yüksek boyutlu bu görüntülerin analiz edilmesi süreci karmaşık ve uzun süreler gerektirmektedir. Görüntü verilerinin daha küçük parçalara bölünmesi ve bu parçalardan elde edilen ayırt edici ve bağımsız özelliklere sahip bir vektörle temsil edilmesi analiz işlemini kolaylaştırmaktadır. Bu nedenle, öncelikle görüntü verilerini küçük piksel bloklarına bölen bir blok bölümü yöntemi uygulanır. Elde edilen bu görüntü bloklarının da hibrit bir öznitelik vektörleri ile temsil edilmesi gerçekleştirilir. Bu öznitelik vektörleri, görüntülerin renk ve doku özelliklerinden çıkarılan alt özelliklerin birbiri ardına eklenmesi ile oluşturulur. Elde edilen hibrit vektörler Apache Spark'daki makine öğrenmesi yöntemleri ile kullanılarak görüntülerin sınıflandırılması sağlanmıştır. MLlib kütüphanesinde bulunan Naif Bayes, Karar Ağaçları ve Rastgele Orman yöntemleri kullanılarak sınıflandırma çalışmaları gerçekleştirilmiştir. Görüntülerin Apache Spark ortamında analiz edilmesi oluşturulan kümeleme mimarisi ile çok daha hızlı bir şekilde gerçekleştirilmiştir. Ayrıca her bir yöntemin Spark 1 master + 4 worker kümeleme mimarisi üzerinde çalıştırılması sonucu ortalama 3.4 kata yakın hızlanma sağlanmıştır.	Apache Spark, Sınıflandırma, Kümeleme, Makine Öğrenmesi, Uzaktan Algılama, Gemi Tespiti
103	Derin Öğrenme Sinir Ağlarına Dayalı Türkçe Soru Cevaplama Sistemi	Doğal Dil İşleme (NLP) alanında, yaygın diller için kaydedilen bazı ilerlemelere rağmen, diğer dillerde belli başlı NLP görevleri için zorluklar devam etmektedir. Bu kapsamda, mevcut çalışma Türkçe dilinde bir soru cevaplama (QA) sistemi önererek bu zorluklara çözüm araştırmayı amaçlamaktadır. Sistem, bankacılık sektöründen seçilen dokümanları kullanarak, sorulan sorulara içerik ve uzunluk açısından en iyi yanıtları üretecektir. Bu amaca ulaşmak için sistem, gelişmiş yapay zeka algoritmaları ve büyük veri kümeleri kullanır. Daha spesifik olarak, dil modelinin oluşturulması için BERT algoritması kullanılmış, ardından sistemin soru cevaplama (MRQA) becerisini arttırmak için bir iyileştirme (fine-tuning) uygulanmıştır. Bu çalışmada, Türkçe gibi morfolojik açıdan karmaşık dillerden kaynaklanan zorlukları çözmek için orijinal ve İngilizce’den çevrilmiş veri setleri kullanılarak çeşitli deneyler yapılmıştır. Son olarak, sistem, genel olarak Türkçe dilinde diğer tüm QA sistemlerinden genel olarak daha yeni bir yelpazede yüksek bir performans elde etmiştir. Önerilen metodoloji sadece Türk diline özgü olmayıp aynı zamanda çeşitli NLP görevlerini yerine getirmek için başka diğer dillerde de uyarlanabilir.	makine okuma anlama, soru cevaplama için makine okuma, derin öğrenme, BERT
104	Arama Kurtarma Alanlarında Metrik ve Anlamsal Harita Üretmek için Nokta Tabanlı Derin Öğrenme ile Bir Gezgin Robot Uygulaması	Zehirli madde yayılımı, sel, yangın ve deprem gibi afetlerden sonra bina içi ortamlarda arama ve kurtarma görevleri için robotların kullanılmasına yönelik çalışmalar son yıllarda hız kazanmıştır. Bu çalışmanın ana motivasyonu, ilk yardım ekiplerinin kolaylıkla kullanabileceği afet sonrası bina içi ortamın metrik ve anlamsal haritalarını oluşturmaktır. Bu çalışmada, afet ortamında karşılaşılabilecek toz, duman ve yetersiz ışıklandırma gibi faktörlerden etkilenmeyen ve nesnelerin geometrik yapısını yüksek doğrulukta temsil edebilen nokta bulutu verilerinin kullanılmasına karar verilmiştir. Her bir adımda alınan nokta bulutu ayrı ayrı işlenerek önerilen yöntemin hesaplama karmaşıklığının düşürülmesi amaçlanmıştır. Anlamsal haritanın üretilmesi aşamasında geçmiş çalışmalardan farklı olarak nokta tabanlı derin öğrenme mimarisi DGCNN kullanılmıştır. Böylece nokta bulutunda yer alan her noktanın anlamsal sınıfı (duvar, zemin, eğimli ve düz rampa) belirlenmiştir. 3B metrik haritanın oluşturulması için RTAB-Map ve anlamsal harita birlikte kullanılarak 8-li ağaç yapısında bir gösterim elde edilmiştir. Bu haritada önceki çalışmalardan farklı olarak sadece dolu ve boş vokseller değil, aynı zamanda duvar, zemin ve rampa sınıflarına ait olan vokseller de yer almaktadır. Önerilen yöntemin test edilmesi için Gazebo benzetim ortamında NIST ortamlarına benzer bir test alanı modellenmiş ve bir Pionner 3-AT gezgin robot teleoperasyon yöntemi ile gezdirilmiştir. Test sonuçları önerilen yöntemin başarılı bir şekilde anlamsal ve metrik harita üretebildiğini göstermiştir.	Arama ve Kurtarma, Gezgin Robot, 3B Anlamsal Harita, 3B Metrik Harita, Nokta Bulutu, Nokta Tabanlı Derin Öğrenme
107	Yazılım Risklerinin Doğasına Uygun Yöntem: Bulanık Mantık	“Bulanık Mantık”, insanlara “Klasik Mantık”da olduğu gibi ikili cevaplar (doğru/yanlış, evet/hayır, iyi/kötü, siyah/beyaz, vb.) vermek yerine belirsizliği de bir seçenek olarak ele alarak derecelendirme, yüzdeliklere ayırma, olasılıklara dayalı ya da oran orantı doğrultusunda cevaplar verebilmektedir. Bilgisayarın çalışma mantığının aksine, 1 ya da 0 veya doğru ya da yanlış demek yerine; çok doğru, az doğru, belirsiz, az yanlış, çok yanlış seçeneklerini bizlere cevap olarak sunabilmektedir. Günümüzde hemen hemen her alanda etkin bir şekilde kullanılan “Yapay Zekâ”nın içerisinde yer alan “Bulanık Mantık”, insan düşünce yapısına uygun bir şekilde hareket ederek, bir olayla ilgili karar verme mekanizmasını rahatça çalıştırabilmektedir. İnsan doğası gereği, karar verme yapısında net olmayan durumlar her zaman olabilmektedir. Kesin olmayan bu durumlar doğrultusunda, “belirsizliği” de içerisinde barındıran yazılım risklerinin belirlenmesi ve tanımlanması gerekliliği ortaya çıkmaktadır. Yazılım riskleri ele alınırken hem kendi yapısı ile örtüşen hem de proaktif yöntemler uygulanmalıdır. Bu sebepten dolayı, yazılım projelerinin başarısını düşürme gücüne sahip yazılım riskleri, kendi (çalışma) mekanizması ile uyumlu hareket edebilen bir yöntem ile etkin bir şekilde ortaya çıkartılıp bertaraf edilmelidir. Bu çalışmada, “Bulanık Mantık” yöntemine bağlı olarak “belirsizlik” kavramını bir seçenek olarak sunan ve içinde bulunduran “Bulanık Yaklaşım” tekniğiyle, yazılım geliştirme sürecinde negatif yönde bir etkiye sahip yazılım riskleri, doğasına uygun bir şekilde etkin olarak belirlenip tanımlandığı kendine has örnekleriyle detaylı bir şekilde anlatılmaya çalışılmıştır.	Yazılım Riskleri, Belirsizlik, Yapay Zekâ, Bulanık Mantık, Bulanık Yaklaşım
108	Optik Karakter Tanıma Yöntemleriyle Görsellerden Elde Edilen Metinlerin Sınıflandırılması	Son on yılda, makine öğrenimi yöntemleri sürücüsüz arabalar, ses tanıma, etkili web araması ve insan genomunun çok daha iyi anlaşılması gibi birçok alanda katkı sağladı. Makine öğrenimi bugün o kadar yaygındır ki, muhtemelen farkında olmadan günde onlarca kez kullanılmaktadır. Bir makineye bazı süreçleri veya bazı durumları öğretmeye çalışmak, insan beyni tarafından tahmin edilmesi zor olan bazı sonuçları tahmin etmelerini sağlayabilir. Bu yöntemler aynı zamanda insan faaliyetleriyle genellikle kısa sürede yapılması imkânsız veya zor olan bazı işlemleri yapmamıza yardımcı olur. Bu nedenlerden dolayı, makine öğrenimi bugün çok önemlidir. Bu çalışmada, iki farklı makine öğrenimi yöntemi birleştirilmiştir. Gerçek dünyadaki bir sorunu çözmek için yapılan bu çalışmada, el yazması belgeleri önce bilgisayar ortamına aktarıldı ve sonra sınıflandırıldı. Tüm süreci gerçekleştirmek için üç temel yöntem kullanıldı. El yazısı veya basılı belgeler bir tarayıcı veya dijital kamera ile dijitalleştirilmiştir. Bu belgeler iki farklı optik karakter tanıma (OCR) işlemiyle işlenmiştir. Daha sonra üretilen metinler Naive Bayes algoritması kullanılarak sınıflandırılmıştır. Tüm proje Windows işletim sistemi üzerinde Microsoft Visual Studio 12 platformunda programlanmıştır. Çalışmanın tüm bölümlerinde C# programlama dili kullanılmıştır. Ayrıca hazırlanan bazı kodlar ve DLL'ler kullanılmıştır.	Optik karakter tanıma, OCR, Sınıflandırma, Naive Bayes, Makine Öğrenimi, Metin madenciliği, Görüntü işleme
109	Tarımda Ağaç İlaçlamanın Drone’larla Yapılmasında Yeni bir Yöntemin Geliştirilmesi ve Uygulanması	Geçmişten günümüze insanların en çok enerji ve emek harcadığı alanlardan biri şüphesiz ki tarım ve çiftçilik olmuştur. Çiftçilerin büyük emekler harcadığı tarım alanlarında, günümüz teknolojilerin kullanılması, bu alanların zaman, enerji, maliyet açısından daha verimli bir hale getirilmesini sağlayacaktır. Drone’lar bu teknolojilerden biri olarak ön plana çıkmaktadır. Tarım üreticilerinin, gıda üretimi, üretkenliğin artırılması ve sürdürülebilirliğin öncelik haline getirilmesi için bu araçları kullanması, daha yüksek üretim ve sistematik tarım için kesin bir yöntem sağlayabilecektir. Tarım alanlarının ve bu alandaki mahsullerin tüm gelişim ve bakım sürecini, drone’ların üzerinde yer alan akıllı sensörler, kullanılan açık kaynak teknolojileri, hızlı entegrasyon, daha fazla uçuş süresi, kullanım kolaylığı gibi parametreler ile daha cazip hale geleceği öngörülmektedir. Otonom drone’lar ise çiftçilik yapma şeklini kökünden değiştirecek -ancak bu düşündüğümüz ötesinde faydalar sağlayacaktır. Araştırmacılar, insan-makine etkileşimine doğru evrilen bu drone teknolojilerinin yapay zekâ, derin öğrenme, makine tanıma, bilgisayarlı görme ve diğer birçok teknolojiyi içereceğini belirtmektedirler. Bu teknolojiler kullanılarak çiftçiler tarım ile ilgili tüm bu operasyonlarını, evlerinde veya iş yerlerinde veya herhangi bir ortamda bir bilgisayar, tablet, akıllı cep telefonu aracılığıyla bu araçları kontrol etmek için ve onu serbest bırakırken ne yaptıklarını izlemek için bu araçlarla arayüz oluşturabileceklerdir. Bu makale drone için geliştirilen etkinlik algoritması ile otonom rota planın çıkarılmasını sağlayan modüler ve genel bir sistemi açıklamaktadır. Sistemin otonom karar verme işlemini gerçekleştirmesine olanak sağlamak için Kmax ağacı ve temel kesme işlemi yaklaşımı uygulanmıştır. Bu otonom drone’lar sayesinde önceden ilaçlanmış bir tarım alanın hiçbir insan müdahalesi olmadan planlanmış bir şekilde drone’lar tarafından otomatik ilaçlanması, gübrelenmesi, sulanması, haritalanması, sağlık durumlarının değerlendirilmesi ve daha birçok şey gelecekte çok daha rahat bir şekilde yapılabilecektir.	İHA, insansız hava aracı, drone, graf, otonom rota planlama, otonom yol planlama, otonom tarım drone, çizge teoremi, drone verimlilik algoritmaları, İHA otonom rota planlama, İHA otonom yol planlama, graf tabanlı otonom rota planlama, drone etkin ilaçlama, minimum baskın küme, etkin düğüm
112	TREN RAYLARINDAN ENERJİNİN GERİ KAZANIMI İÇİN GENETİK ALGORİTMA İLE ZAMAN-PLANI OPTİMİZASYONU	Bu makalede, Metro İstanbul araçlarından zaman planı uyarlanarak maksimum enerji kazanımının optimize edilmesine yönelik araştırma sonuçları paylaşılmıştır. Yeniden enerji kazanımı (rejeneratif enerji), elektromanyetik frenleme yapan trenlerin ürettiği enerjiyi hatta hareket etmeye hazır durumunda bulunan diğer trenlere aktarması prensibine dayanmaktadır. Yeniden enerji kazanımı elde etmenin en etkili yollarından birisi, trenlerin istasyonlarda bekleme sürelerinde düzenleme yaparak zaman-planı en iyileştirmesinin gerçekleştirilmesidir. Bu oldukça karışık ve elle yapılması mümkün olmayan bir NP problemi olduğundan bu çalışmada bekleme sürelerini bulmak için genetik algoritma kullanılmıştır. Genetik algoritmalar, evrimsel sürece benzer şekilde çalışan arama ve en iyileştirme yöntemidir. Bu yöntem çok boyutlu ve karmaşık uzayda en iyinin hayatta kalması ilkesine göre en iyi çözümü aramaya dayanır. Her tekrar sonunda en iyi birkaç elit birey bir sonraki nesle aktarılmıştır. Her tekrarda toplam birey sayısı sabit tutulmuş, diğer bireyler ise elit bireylerin çaprazlanması sonucu veya rastgele üretilmesiyle oluşturulmuştur. Agresif mutasyon işlemi, istasyon bekleme sürelerindeki değişimin sıfıra eşit olmadığı durumlarda uygulanmıştır. Yapılan simülasyon sonucunda, genetik algoritma ile elde edilen yeni bekleme süreleriyle trenlerin hızlanma ve frenleme anlarındaki örtüşme, referans çalışmaya göre %26 civarında daha iyi sonuçlar elde edilmiştir. Referans çalışmada %60 oranında olan trenlerin örtüşme anları bu çalışma ile %76 ‘ya kadar çıkartılmıştır.	Yeniden Enerji Kazanımı, Metro Zaman Planı, Genetik Algoritma
119	Saldırı Tespit Sistemi için Değiştirilmiş Mürekkep Balığı Algoritması Tabanlı Kural Üretimi	Günümüzde, ağa bağlı makinelerin ve Internet teknolojilerinin hızla yaygınlaşmasıyla, saldırı tespit sistemleri giderek daha fazla talep görmektedir. Buna bağlı olarak, dış ve iç saldırganların çok sayıda yasadışı faaliyetinin tespit edilmesi gerekmektedir. Bu nedenle, veri ve bilgilerin korunması için bu tür yasadışı faaliyetlerin erken tespiti gerekli ve önemlidir. Bu makalede, veri madenciliğinde saldırı tespit problemiyle başa çıkmak amacıyla Mürekkepbalığı Optimizasyon Algoritmasının yeni bir kural oluşturma yöntemi olarak kullanımı araştırılmıştır. Önerilen yöntemin etkinliği, farklı değerlendirme yöntemlerine dayalı olarak KDD Cup 99 veri seti kullanılarak test edilmiştir. Ayrıca, elde edilen sonuçlar Karar Ağacı, Naïve Bayes, Destek Vektör Makinesi ve K-En Yakın Komşu gibi bazı klasik iyi bilinen algoritmalar ile alınan sonuçlarla karşılaştırılmıştır. Deneysel sonuçlarımız, önerilen yöntemin iyi bir sınıflandırma performansı sergilediğini ve diğer geleneksel algoritmaların performansıyla karşılaştırıldığında önemli ölçüde tercih edilebilir sonuçlar verdiğini göstermektedir. Önerilen yöntem, hassasiyet, geri çağırma ve eğri altındaki alan açısından sırasıyla %93.9, %92.2 ve %94.7 değerlerini elde etmiştir.	Saldırı Tespit Sistemi, Veri Madenciliği, Mürekkepbalığı Algoritması, Sınıflandırma, Kural Keşfi
123	İtalya’daki CO2 Emisyon Tahmini için Veri Madenciliği	Bu çalışmada uılusal ve uluslararası literatür çalışmaları gözden geçirilerek ve global veri kümeleri ve veri madenciliği teknikleri kullanılarak İtalya’daki CO2 emisyon durum tahmini ve değerlendirmesi yapılmıştır. Çalışmada tanımlayıcı teknikleri kullanılmış ve İtalya'daki enerji kaynaklarına dayalı olarak CO2 emisyonlarının konsantrasyonunu etkileyen ana potansiyel parametreleri bulmaya odaklanılmıştır. Sıralı Minimal Optimizasyon regresyonu (SMOreg), Doğrusal Regresyon ve Basit Doğrusal Regresyon kullanılmıştır. Analize göre, Sıvı Yakıt sektörü CO2 emisyonunda en yüksek artış oranı% 56,8 olmaktadır. R. Doğrusal Regresyon algoritması, CO2 emisyonları tahmininde ikinci algoritma Basit Doğrusal Regresyondan daha iyi bir performans sağlamaktadır. Elde edilen bu sonuçlar, karbondioksit emisyonlarını azaltmaya odaklanan İtalyan İklim Değişikliği Ulusal Programı nedeniyle İtalya'daki mevcut urumla uyumludur.	CO2 emisyonu, İklimdeğişikliği, Enerji tüketimi, Veri madenciliği, WEKA
131	Tüketici Yorumları Üzerine Bir Metin Madenciliği ve Veri Boyutu İndirgeme Yaklaşımı	Veri boyutunun artmasıyla orantılı olarak değişkenler arası bağlantıların analizi daha karmaşık bir hale gelmiştir. Yapısal olmayan veri kümelerinde, yapısal forma dönüştürme ön işlemleriyle birlikte, analiz süreçleri daha karmaşık hale gelecektir. Konuşma dilinin doğası gereği, sıradan bir doküman dahi yüzlerce farklı terim içermektedir. Bu durum veri çıkarımı ve verinin yapısal forma dönüştürme süreçlerini oldukça uzatmaktadır. Bu çalışmada kullanılan veri, E-ticaret olarak adlandırılan, çevrimiçi alışveriş işlemleri sırasında ve sonrasında, gerçek kişiler tarafından yazılan yorumlardan oluşmaktadır. Alternatif bir alışveriş yöntemi olan e-ticaret platformlarında, tüketiciler istedikleri ürüne/hizmete ait birçok farklı seçeneği eşzamanlı inceleyebilmektedir. Tüketiciler bu sayede almış oldukları ürünle/hizmetle alakalı tecrübelerini/düşüncelerini kolayca ifade edebilirken, diğer tüketicilerin yorumlarına ulaşma fırsatını da bulabilmektedir. Bu durum metin veri açısından, sürekli büyüyen bir kaynak oluşturmaktadır. Veri boyutunun sürekli olarak artması, veri analizindeki zorluğu da aynı oranda arttırmaktadır. Boyut problemini aşmak için metin madenciliği (MM) çalışmalarında oldukça popüler olan veri boyutu indirgeme yöntemlerinden biri, Tekil Değer Ayrışımı (TDA) kullanılmaktadır. Bu çalışmada, sınıflandırmaya dayalı polarite yöntemi, kompozit (bileşik) bir değişken oluşturma sürecinde kullanılmaktadır. Oluşturulan kompozit değişken, veri içinde yer alan tüm kelime ve kelime gruplarının matematiksel olarak bir araya getirilmesiyle oluşmaktadır. Dolayısıyla ilgili değişken bir veri boyutu indirgeme fonksiyonu da sağlamaktadır. TDA ve kompozit değişkenin, veri boyutu indirgeme performansları kıyaslanmaktadır. Modelleme yöntemi olarak, Genelleştirilmiş Lineer Model (GLM) kullanılmaktadır. Modellerin performansları 5-katmanlı-çapraz-doğrulama yöntemiyle değerlendirilmektedir. TDA skorları ve kompozit değişken kullanılarak GLM modelleri oluşturulmaktadır. Sonuçlar, 5-katmanın tamamında kompozit değişkenin TDA skorlarından ortalama %6 civarında daha iyi performans sağladığını göstermektedir. Bu yaklaşım, MM’nin veri analizi sürecini kolaylaştırmada ve doğruluk performansını arttırmada önemli bir katkı sağlayacaktır.	Metin madenciliği, Polarite, Tekil Değer Ayrışımı
132	Küme Birleşimli Sırt Çantası Probleminin Adaptif Yapay Arı Kolonisi Algoritması ile Çözümü	Meta-sezgisel ve sürü zekâsı algoritmaları, NP-Zor optimizasyon problemlerine yaklaşık çözümler sunmak için uzun süredir kullanılmaktadır. Özellikle kombinatoryal ve ikili problemler söz konusu olduğunda, algoritmalar içerisine gömülü komşu çözüm üretmek için kullanılan operatör fonksiyonları, aramanın çeşitliliğine sınırlamalar getirirken algoritmaların başarısında önemli bir rol oynar. Bu tür sınırlamalardan kaçmak ve çeşitliliği iyileştirmek için, birden fazla operatörün tek bir operatör yerine bir seçim şeması yoluyla kullanılması tercih edilir. Daha önce farklı sürü zekâsı ve meta-sezgisel algoritmalarla çeşitli kombinatoryal problemleri çözmek için bir dizi operatör seçim şeması kullanılması daha yüksek etkinlik elde etmek için kullanılmıştır. Bu makalede, küme birleşimli sırt çantası problemleri, ilk kez, alternatif operatör seçim şemaları aracılığıyla seçilen birden fazla operatör içeren ikili bir yapay arı kolonisi algoritması ile çözülmüştür. Önerilen yöntem için farklı kredi atama yaklaşımları, farklı kayan pencere boyutları ve parametre konfigürasyonları test edilmiştir. Seçim şemalarının özellikleri kapsamlı olarak 30 kıyaslama problemi üzerinde incelenmiştir. Bu problem kümeleri için en iyi performans gösteren algoritma konfigürasyonu önerilmiştir. Çalışma, başarılı bir seçim şemasına sahip adaptif ikili yapay arı kolonisi algoritmasını sunmaktadır	Yapay arı kolonisi, adaptif operatör seçimi, küme birleşimli sırt çantası problemi
133	Makine Öğrenmesi Algoritmaları Kullanarak Erken Dönemde Diyabet Hastalığı Riskinin Araştırılması	Diyabet insanoğlunun yaşam kalitesini önemli derecede etkileyen, dünyada ve Türkiye’de görülme sıklığı giderek artan önemli bir hastalıktır. Özellikle sinir sistemi, böbrek, kalp, gözler, uzuvlar ve kan damarlarının tahribatına yol açmakta ve önemli kayıplara sebebiyet verebilmektedir. Bu sebeple diyabetin önlenebilmesi veya vereceği tahribatın en aza indirilebilmesi için erken tanısı ve takibi büyük önem kazanmaktadır. Makine öğrenme algoritmaları ile elde edilen sınıflandırma teknikleri, hastalığın risk tahmin modeli için araştırmacılar tarafından önemli olarak kabul görmüştür. Çalışmada, diyabete yakalanma olasılığını tahmin etmek için, 520 denekten alınan bilgiler ile oluşturulmuş olan bir veri tabanı kullanılmıştır. Çalışmada, makine öğrenmesi metotları olarak Çok Katmanlı Algılayıcı Yapay Sinir Ağları (ÇKAYSA), Destek Vektör Makinaları (DVM), Karar Ağaçları (KA), Topluluk Öğrenme Algoritmaları (TÖA), Doğrusal Ayrımcı Analizi (DAA), k-NN Metotları kullanılmıştır. Bu metotlar arasında en yüksek doğruluğu k-NN algoritması sağlamış ve bu algoritma ile %99,81 doğruluk elde edilmiştir. En yüksek doğruluk değeri sağlayan algoritmanın çalışma kapsamında geliştirilmiş olan bir bilgisayar kullanıcı arayüzü içerisine dâhil edilmesiyle bir diyabet erken tanı kiti geliştirilmiştir.	Diyabet riski, Erken dönem, Destek Vektör Makinesi, Topluluk Öğrenme Algoritmaları, Karar ağaçları
146	Sonlu Dürtü Yanıtı Filtresi ve Yapay Sinir Ağları Eğitim Algoritmaları tabanlı Epileptik EEG Sinyalinin Sınıflandırılması	Elektroansefalogram beyinin elektriksel aktivitelerini anlamak için güçlü bir araçtır. Ekstrakranial ve intrakranial elektroansefalogram sinyallerinin otomatik ve doğru sınıflandırılması epilepsinin değerlendirilmesi için önemlidir. Elektroansefalogram sinyali, epileptik beyin dalgası hakkında önemli karakteristik bilgi içermektedir. Fakat elektroansefalogram sinyali artefakt kirleticiler tarafından kolaylıkla bozulmaktadır. Bu çalışma, elektroansefalogram sinyalinden epilepsi hakkında önemli spektral özellikleri çıkarmak amacıyla klinik bir karar destek sistemi önermektedir. Artefakttan arındırılmış elektroansefalogram sinyal özellikleri, Kaiser penceresi tabanlı Sonlu Dürtü Yanıtı filtresinden elde edilmiştir. Yapay Sinir Ağları Geri Yayılım eğitim algoritmalarından Levenberg-Marquardt, Bayesian Düzenlenmesi ve Ölçekli Konjugat Gradyan algoritmalarına çıkarılan özellikler uygulanarak modellenmiştir. Algoritmaların sınıflandırma performansları doğruluk oranlarına göre karşılaştırılmıştır. Deneysel sonuçlar, Yapay Sinir Ağları Geri Yayılma eğitim algoritmaları ile yapılan deneyler karşılaştırıldığında, Levenberg-Marquardt algoritması ekstrakranial ve intrakranial elektroansefalogram sinyali için %83,01'lik tatmin edici bir sınıflandırma doğruluğu ile diğer algoritmalara göre daha iyi doğruluk oranı verdiğini gösterir.	Ekstrakranial ve İntrakranial Elektroansefalogram Sinyal Sınıflandırması, Sonlu Dürtü Yanıtı Filtresi, Kaiser Penceresi, Yapay Sinir Ağları Eğitim Algoritmaları
150	VGG16 İkili Sınıflandırıcı Derin Sinir Ağının Gürültülü ve Bulanık Görüntüler için Değerlendirilmesi	Derin öğrenme ağları, görüntü sınıflandırma uygulamaları için önemli bir araç haline gelmiştir. Görüntülerdeki bozulmalar, sınıflandırıcının performansının önemli ölçüde düşmesine neden olabilir. Bu makalede, bozuk girişler altında VGG16 ağının ikili sınıflandırma performansı için karşılaştırmalı bir araştırma sunulmuştur. Bu amaçla, çeşitli seviyelerde bozulmuş görüntüler ve Gauss gürültüsü, Tuz ve Biber gürültüsü ve bulanıklık efekti ile sabit seviyelerde görüntüler test için kullanılmıştır. VGG16'nın evrişimli katmanları, son üç evrişimli katman ve sınıflandırma için yoğun bir katman hariç dondurulmuştur. Deneysel sonuçlara göre, bozulmanın etkisi arttıkça, derin öğrenme sınıflandırıcısının performansı önemli ölçüde düşmektedir. Bozulma etkilerini içeren artırılmış eğitim durumunda, sonuçlar önemli ölçüde iyileştirilmiştir.	deep neural network, VGG16, pretrained networks, fine tuning, augmentation, corrupted images
155	Yapay Sinir Ağı Kullanarak Meme Kanseri Hastalığının Tahmini	Günümüzde meme kanseri (breast cancer) dünyadaki en önemli kötü huylu hastalıklardan biridir. ABD'de meme kanseri, kadınlarda tüm onkolojik hastalıklar arasında birinci sırada yer alır ve akciğer kanserinden sonra onkolojide ölüm nedeninin ikincisidir. Meme kanserinin erken teşhisinde ve tedavisinde son zamanlarda elde edilen büyük başarılara rağmen, ilk aşamalarda teşhisi için yeni yaklaşımlar ve algoritmalar geliştirilmeye devam etmektedir. Meme kanseri, diğer kötü huylu hastalıklar gibi birçok sınıflandırmaya sahiptir. Histolojik, moleküler, fonksiyonel, TNM sınıflandırması bunlardan bazılarıdır. Çoğu kanser vakası hastalığın geç aşamalarında ancak teşhis edilebilir ve tedavi sıklıkla cevap vermez ve hasta kaybedilir. Bu sebepten meme kanserinin erken evrelerde teşhisi hayati önem taşır. Bu çalışmada sınıflandırma testi doğruluğunu, hassasiyet ve özgüllük değerlerini ölçerek sunmakta olan Wisconsin Meme Kanseri Teşhisi (WDBC) veri seti kullanılmaktadır. Uygulamada, veri seti eğitim aşaması için %70 ve test aşaması için %30 olarak bölünmüştür. Bu çalışma yapay sinir ağı kullanarak meme kanseri tahmininde optimizasyon algoritmalarının ve parametrelerin nasıl seçilmesi gerektiğini incelemekte ve farklı seçimlerinin nasıl sonuç verdiğini göstermektedir.	Yapay Sinir Ağları, Meme Kanseri, Meme Kanseri Tahmini
163	İç Ortamlarda Robot Konumlarının Anlamsal Sınıflandırılması için 2B Lazer Verisi ile PointNet++ Uygulaması	Son yıllarda, robotlar tarafından yapılması beklenen görevlerin çeşidi ve sayısı her geçen gün artmaktadır. Örneğin, hastane ve okul gibi büyük iç ortamlarda bir nesnenin bir konumdan başka bir konuma taşınması ya da insanlara gitmek istedikleri yere kadar rehberlik edilmesi gibi görevler bunlardan bazılarıdır. Robot konumlarının anlamsal olarak sınıflandırılması, bu görevlerin başarı ile gerçekleştirilmesine katkıda bulunabilir. İç ortamlarda robotun bulunabileceği temel anlamsal sınıflar; oda, koridor, kapı, hol, asansör ve merdiven olarak kabul edilebilir. Geçmiş çalışmalarda, robotun bulunduğu konumun anlamsal sınıfını tespit etmek amacıyla 2B lazer verisi kümeleme, denetimli ve denetimsiz makine öğrenmesi teknikleri ile kullanılmıştır. Bu çalışmada, geçmiş çalışmalardan farklı olarak nokta tabanlı derin öğrenme mimarisi PointNet++, robot konumlarının oda ya da koridor anlamsal sınıflarından hangisinde olduğunu belirlemek amacıyla kullanılmıştır. Bunu yapabilmek için 2B lazer mesafe ölçerden elde edilen ham mesafe verileri nokta bulutuna dönüştürülmüş ve PointNet++ mimarisine girdi olarak verilmiştir. Ayrıca, mimarinin oda ve koridor sınıflarının karakteristiklerini boyutlardan bağımsız olarak öğrenmesi amacıyla ham veri ölçeklendirilerek veri artırımı (data augmentation) yapılmıştır. Gerçeklenen yöntemin başarısının test edilmesi için farklı boyutlarda oda ve koridorlara sahip Freiburg 79, Freiburg 52, ESOGÜ ve SDR-B binalarından toplanan örneklerin oluşturduğu veri kümeleri kullanılmıştır. Test sonuçları sınıflandırma doğruluğu, duyarlılık, kesinlik ve F1 ölçütü ile değerlendirilmiştir.	Anlamsal konum sınıflandırması, 2B lazer, PointNet++, Gezgin robotlar, İç ortam, Derin öğrenme
175	Otistik Spektrum Bozukluğunun Makine Öğrenme Algoritmaları ile Tespiti	Farklı etkileri bulunan Otistik Spektrum Bozukluğu (OSB) genel olarak sosyal ilişki ve bilişsel gelişimde gecikme ya da farklılaşma ile kendini gösteren ayrıca iletişim de sorunlara neden olan nöro-gelişimsel bir hastalıktır. Hastalığın, bireylerin gelişimine ve ileriki dönemlerdeki sosyal yaşantılarına olumsuz etkisini azaltmak için erken teşhis edilmesi oldukça önemlidir. Ancak OSB’nin erken yaşlarda tespit edilebilmesi tecrübe ve uzmanlık gerektirmektedir. Son yıllarda yapılan araştırmalarda Dünya genelinde ve Türkiye’de OSB vakalarında ciddi bir artışın olduğu gözlenmektedir. Böyle bir artışta her geçen gün erken teşhis için etkili ve kolay uygulanabilir teşhis yöntemlerine olan ihtiyacı artırmaktadır. Özellikle 12-36 ay arasındaki çocuklara OSB teşhisi konulabilmesi için yardımcı karar destek sistemlerinin geliştirilmesi hayati önem arz etmektedir.Gerçekleştirilen çalışmada, 12-36 ay arasındaki çocuklara uzman sağlık personeli ve ailelerin yüksek doğrulukta OSB teşhisi koyabilmelerine yardımcı olabilecek bir karar destek yazılımı geliştirilmiştir. Yazılım geliştirme aşamasında gözetimli ve gözetimsiz olmak üzere altı farklı makine öğrenme algoritması test edilmiştir. Yapılan testler sonucunda gözetimli öğrenme algoritmalarının, gözetimsiz öğrenme algoritmalarına göre daha başarılı sonuçlar verdiği tespit edilmiştir. Kullanılan gözetimli öğrenme algoritmalarında destek vektör makineleri ile yapılan sınıflandırma işleminde %100 sınıflandırma başarım oranı elde edilmiştir.	Otistik spektrum bozukluğu, Gözetimli makine öğrenmesi, Gözetimsiz makine öğrenmesi, Yardımcı karar destek sistemi
176	YAPAY SİNİR AĞLARI İLE KLASİK KRİPTOGRAFİ ALGORİTMALARININ ŞİFRELİ VERİLER ÜZERİNDEN SINIFLANDIRILMASI	Şifreleme bilimi olarak ifade edilebilecek olan kriptoloji için kullanılan algoritmaların temel amacı bir noktadan bir noktaya iletilen, ya da herhangi bir ortamda saklanan verilere izinsiz kişilerin erişmesini engellemek ve bu veriler ele geçirilse dahi verilerin anlaşılmasını imkânsız hale getirmektir. Günümüzde, birçok farklı tipteki şifreleme algoritmalarının temeli klasik simetrik şifreleme yöntemlerine dayanmaktadır. Gelişen teknolojiyle ortaya çıkan veri güvenliği sorununu çözmek için daha karmaşık matematiksel altyapıya sahip yöntemler denense de donanımsal gerçekleme zorlukları araştırmacıları farklı arayışlara yöneltmiştir. Bunlardan biri de YSA (Yapay Sinir Ağları – Artificial Neural Networks)’dır. Kriptoloji ve YSA’nın birleşimi ile oluşan ve “Nöral Kriptografi” olarak adlandırılan çalışma alanında hem şifreleme hem de kriptanaliz aşamalarında YSA modellerinden faydalanılmaktadır. Bu çalışmada, bir Nöral Kriptografi uygulaması ile klasik simetrik şifreleme yöntemlerinden birkaçıyla şifrelenen verilerin, YSA yöntemi ile klasik şifreleme algoritmalarından hangisine ait olduğu tahmin edilmeye çalışılmıştır.	Klasik Şifreleme, Simetrik Şifreleme Algoritmaları, Yapay Sinir Ağları
179	Tek Kanallı Ham EEG Sinyali Temelli Otomatik Uyku Evrelemesi Yapan Evrişimsel Sinir Ağı	Uyku kalitesinin değerlendirilmesi ve uyku hastalıklarının teşhisi için öncelikle uyku evreleri tespit edilmektedir. Bunun için vücudun çeşitli bölgelerine bağlı sensörlerden kaydedilen elektroensefalogram (EEG), elektrokardiyogram (ECG), elektrookülogram (EOG), elektromiyogram (EMG) gibi sinyaller kullanılmaktadır. Bireysel kullanım için üretilen uygun fiyatlı giyilebilir EEG cihazlarının üretilmesi ile tek kanallı EEG sinyalinden uyku evreleri tespiti yapılabilmesi için çalışmalar başlamıştır. Bu makalede tek kanallı ham EEG sinyali kullanarak uyku evreleri tespiti yapabilen otomatik bir sistem sunulmaktadır. Bu amaçla ham EEG sinyalleri ile bir Evrişimsel Sinir Ağı (ESA) modeli eğitilmiştir. ESA kullanımı sayesinde herhangi bir özellik çıkarımı yapılmasına ihtiyaç bulunmamaktadır. Geliştirilen ESA modeli 250 Hz’de örneklenmiş, 30 sn’lik epoklara bölünmüş uyku verisini 5 sınıflı uyku evrelemesi sistemine göre sınıflandırmaktadır. Değerlendirme sonuçlarına göre sistemin başarımı %93 makro F1-skoru ve %92 doğruluk olarak bulunmuştur.	EEG, Evrişimsel Sinir Ağı, Uyku Evrelemesi
185	Raspberry Pi 4 ile Sürücü Yorgunluk Tespiti ve Uyarı Sistemi	Sürücü Yorgunluk tespit sistemleri, sürücüyü izleyerek, normal sürüş alışkanlığı dışında farklı tutum algılanması durumunda bunun yorgunluktan kaynaklandığını tespit ederek, sürücünün yolculuğa ara verilmesi gerektiğini uyarmaktadır. Bu sayede, sürücüye doğru karar vermesi konusunda destek sağlamaktadır. Bu çalışmada, sürücü yorgunluk tespiti ve uyarı sistemi ile sürücünün yorgunluğundan kaynaklanan trafik kazalarının uyarıcı bir sistemle engellenmesi amaçlanmıştır. Sistem, sürücünün göz hareketlerindeki değişimleri gerçek zamanlı olarak analiz etmekte ve gerektiğinde sürücüye uyarı vermektedir. Bu sayede daha güvenli bir sürüş sağlanacaktır. Önerilen sistem sürücünün yorgunluğunu tespit etmek için çeşitli aşamalardan oluşmaktadır. Sürücünün yüz ve göz bölgelerinin tespit edilip her kare işlendikten sonra göz kırpma yüzdesi hesaplanarak sürücü yorgunluğu tespit edilmiştir. Sistemde gömülü sistem olarak Raspbian işletim sistemine sahip Raspberry Pi 4 kullanılmıştır ve OpenCV kütüphanesinden yararlanılmıştır.	Gömülü Sistem, Yüz Tanıma, Yorgunluk Tespiti
186	Yapay Zeka Tabanlı Araç Algılama Sistemi Geliştirilmesi	Araç algılama ve trafik durumları güvenli sürüş, kazadan kaçınma, otomatik sürüş ve takip için önemli unsurlardır. Halihazırda, trafik sinyalizasyon işlemleri için kavşaklarda Trafik Sinyal Denetleyicisi (TSD) sistemleri kullanılmaktadır. Bu sistemlerde yol altına döşenen Trafik Sinyal Loop Dedektörleri bulunmaktadır. Bu dedektörlerin kurulumu, işletilmesi ve bakımı, zaman alıcı ve maliyetli işlemlerdir. Yolda bir hasar olması durumunda, loop dedektörler de hasar görebilmektedir. Ayrıca dedektörlerle alınabilecek trafik yol bilgisi de oldukça sınırlı kalmaktadır. Ulaşım sektöründe birçok şehirdeki trafik sinyalizasyonuna yeni bir çözüm getirecek bu proje çalışmasında, yapay zeka tabanlı kamera ile bir araç algılama sistemi (Video Dedektör) geliştirilmiştir. Projenin temel amacı geleneksel asfalt altı manyetik ve elektriksel araç algılayıcılara alternatif olarak, görüntü tabanlı algılayıcı bir sistem geliştirilmesidir. Bu projeyle geliştirilen sistem sayesinde, maliyetli fiziksel loop dedektörlerine olan ihtiyacın kalkması hedeflenmektedir. Bu çalışma kapsamında yapay zeka temelli çalışan bir video algılayıcı sistem kullanılarak; ilk aşamada sanal loop, araç sayım, varlık-yokluk bilgisi, sonraki aşamalarda ise araç işgaliye, kuyruklanma, ortalama hız, araç sınıflandırma ve kavşak içi yönlere bağlı olarak araç takibi bilgileri üretilebilecektir.	Araç Algılama, Trafik Sinyalizasyon, Yapay Zeka, Akıllı Ulaşım Sistemleri
187	Mobil Cihazlar için Uygulama Geliştirmekte Kullanılan Platformların ve Dillerin Karşılaştırılması	Günümüzde mobil cihazlar çok yaygın bir kullanım alanına sahiptir. Bu cihazlarda farklı işlemler için geliştirilmiş mobil uygulama olarak adlandırılan programlar kullanılmaktadır. Bugün yazılım sektöründe amatör ya da profesyonel mobil uygulamalar geliştirmek amacıyla kullanılabilecek çok sayıda platform mevcut olup söz konusu platformlarının seçiminde çeşitli ölçütlere dikkat edilmesi gerekmektedir. Bunlar; mobil cihazların işletim sistemi (Android, IOS, Microsoft vb.), platformda kullanılan yazılım geliştirme dili (C, Swift, Java vb.), platformun çalışma şekli (çevrimiçi veya çevrimdışı) ve platformun ücretli ya da ücretsiz olması gibi sıralanabilmektedir. Bu makalede mobil uygulama geliştirmekte kullanılan elliden fazla çerçeve, ondan fazla geliştirme platformu ve editör incelenmiş, öğrenme olanakları, süreleri, avantajları ve dezavantajları karşılaştırılmıştır. Ayrıca karşılaştırılması yapılan platformlarla başlangıç seviyesinde uygulama tasarımları yapılarak mobil programlamaya başlayacak kişilere yol gösterici bir kaynak oluşturulmaya çalışılmıştır.	Mobil uygulama, Mobil uygulama geliştirme dilleri, Mobil duyarlı web sitesi, yusuf,
191	Uzaktan Eğitim Forum Sistemlerinde Bir Metin Madenciliği Uygulaması	Çalışmanın genel amacı uzaktan eğitim yazılımlarının forum sistemlerinden alınan verilerle metin madenciliği uygulaması oluşturmaktır. Eğitim sistemi olarak MOODLE uzaktan eğitim sistemi kullanılmış ve “www. enerjikaynaklari.info” web adresi üzerine kurulum yapılarak anlatılmıştır. MOODLE uzaktan eğitim sistemi Dünya genelinde üniversitelerde, eğitim kurumlarında, şirket içi eğitimlerde ve kişisel projelerde aktif olarak kullanılmaktadır. MOODLE’ın kurulumundan, internet ortamında yayınlanması, tema kurulumu, ders içerikleri eklemek, etkinlikler oluşturmak ve güvenlik ayarlarına kadar birçok bilgiye bu çalışmada erişilebilmektedir. MOODLE sistemi içerisinde yer alan forum etkinliğinden elde edilen veriler ile metin madenciliği uygulaması geliştirilecektir. Verileri işleyerek karar mekanizmaları üreten sistemlere olan ihtiyacın oldukça arttığını görmekteyiz. MOODLE sistemi ve farklı uzaktan eğitim sistemleri forum sistemleri ile metin madenciliği yapacak, yani veri işleme isteyecek bireyler için yol gösterici olacaktır. Metin madenciliği alanının duygu analizi modeli örnek uygulaması geliştirilmiştir.	metin madenciliği, uzaktan eğitim, moodle, duygu analizi
192	Güneş Enerjisi Potansiyelinin Çoklu Lineer Regresyon ve Yapay Sinir Ağları ile Modellenmesi	Son yıllarda fosil yakıt kaynaklarının tükenmeye başlaması ve çevresel kaygılar nedeniyle yenilenebilir enerji kaynaklarının mevcut enerji üretiminde kullanım payı giderek artmaktadır. En önemli yenilenebilir enerji kaynaklarından olan güneş enerjisi; temiz, sürdürülebilir ve çevre dostu enerji kaynağı olması nedeniyle öne çıkmaktadır. Bu nedenle mevcut güneş enerji sistemlerinin işletimi veya yeni sistemlerin kurulumu sırasında, ilgili bölgelerin güneş radyasyonu özelliklerinin bilinmesi ve tahmin edilmesi çok önemlidir. Bu çalışmada, İstanbul Büyükçekmece İlçesi Eskice Bölgesine ait 2016 yılı meteorolojik verileri (güneş radyasyonu, rüzgâr şiddeti, UV radyasyon indis, toprak üstü 5 cm sıcaklık, sıcaklık 2 m, rüzgâr yönü) kullanılarak güneş radyasyonu için ileriye yönelik kısa ve orta vadeli bir tahmin çalışması yapılmıştır. Modelleme için Çoklu Lineer Regresyon (ÇLR) ve esnek hesaplama yöntemlerinden biri olan Yapay Sinir Ağları (YSA) kullanılmıştır. Geliştirilen tüm modeller istatistiksel olarak karşılaştırılmıştır. Sonuçlar güneş radyasyonu tahmininde YSA modellerinin ÇLR modellerinden daha başarılı olduğunu göstermektedir. Mevsimsel olarak güneş radyasyonu için en başarılı tahmin Haziran ayında elde edilmiştir. Bu aşamada kullanılan YSA modeli ile güneş radyasyonu için R, nRMSE ve MAPE değerleri sırasıyla 0.912, %48.5, %28.21 olarak hesaplanmıştır. Bu verilere dayalı olarak seçilen inceleme bölgesinde ve Haziran ayında güneş enerji potansiyelinin yeter güvenirlik ile tahmin edilebileceği vurgulanabilir.	Yapay Sinir Ağları, Güneş Enerjisi, Güneş Radyasyonu Tahmini, Kısa Vadeli Tahmin, Çoklu Lineer Regresyon
193	ENDÜSTRİYEL ÜRETİM TESİSLERİ İÇİN ASİSTAN ROBOT ARAŞTIRMASI VE ANALİZİ	Robot asistanlar üzerinde yoğun çalışmalar olduğu halde, endüstride kullanılabilir formda endüstriyel bir ürün uygulamasına rastlanmamaktadır. Öte yandan Robot asistanlar artık yaşamın her kesimine girmekte, işleri kolaylaştırmakta ve birlikte çalışma imkânları yaratılmaktadır. Bu alandaki gereksinimi karşılamak için yeni bir ürün geliştirmek temel hedefimizdir. Ancak bu ana amacı gerçekleştirebilmek için öncelikle endüstriyel üretim tesislerinde hangi çalışmalarda nasıl bir destek istendiğini ve çalışanların sosyal asistan robottan beklentilerini araştırmak ve analiz etmeye ihtiyaç vardır. Bu çalışma, bu bilgileri ortaya çıkarmak amacıyla kurgulanmış ve veriler analiz edilerek sonuçları değerlendirilmiştir. Keşifsel bir veri analizi olan bu çalışma ülkemizdeki endüstriyel üretim tesislerinde çalışanların insansı robot teknolojisinden beklentilerini yansıtması ve yürütülecek sosyal asistan robot projelerine yön vermesi açısından önemlidir.	Asistan robot, Türk Otomotiv Endüstrisi, Robot - İnsan Etkileşimi, Sanayi 4.0, Veri Madenciliği
194	SLEGS ROBOT TABANLI YÜRÜME ENGELLİ ARACI TASARIMI	Giderek yaşlanan dünya nüfusuna paralel olarak engelli insan sayısı da her geçen yıl artmaktadır. Engelli bireyler dünya nüfusunun yaklaşık %15 lik bir kısmını teşkil etmekte ve bu sayı yaşlılık ve hastalıkların artması ile giderek artış göstermektedir. Engelli bireyler içinde yüksek oranda yer alan yürüme engelli bireylerin, özellikle merdiven gibi engebeli yerlerde rahat hareket etmeleri yaşam kaliteleri açısından oldukça önemlidir. Bu bağlamda geliştirilmiş araçlar bulunmakta ve satılmaktadır. Fakat bunlar hem pahalı hem de bir refakatçi gerektiren ürünlerdir. Yürüme engelli bireyler için merdiven gibi yerlerde rahat hareket etmelerini sağlayacak araç tasarım ve üretim amacı ile bu çalışma gerçekleştirilmiştir. SLEGS robot olarak bilinen tekerlek teknolojisi, Fusion 360 programı ile yürüme engelli araçları için tasarlanmıştır. Engebeli yerlerde ‘S’ şekline normal zeminlerde ise ‘O’ şekline dönüşebilen tekerlekler engelli aracının her alanda rahatlıkla hareket etmesini sağlayabilecektir. Tekerleklerin hareketi için Servo Motorlar ve Arduino Nano kullanılmıştır. Bir prototip üzerinde önerilen tasarım gösterilmiştir. Önerilen ürünün yürüme engelli bireyler için hem yerli hem de ucuz bir ürün olarak rahatlıkla kullanılabileceği düşünülmektedir.	S Bacak, SLEGS tekerlek, Yürüme engelli, Arduino, Fusion 360
197	Hibrit evrişimli sinir ağı modelleri ile tıbbi görüntü sınıflandırması	Günümüzde tıp ve teknolojideki önemli gelişmelere rağmen, birçok kişi yanlış veya geç tanı nedeniyle hayatını kaybetmektedir. Tıbbi görüntüler üzerinde yapılan muayenelerde hastalığın erken teşhisi açısından gözden kaçırılabilecek görüntülerdeki küçük detayların belirlenmesi çok önemlidir. Bu nedenle, bazı durumlarda görüntülerdeki detayları bilgisayar sistemleri tarafından otomatik olarak tespit ederek erken teşhis sağlamak hayati önem taşımaktadır. Yapılan çalışmada, farklı görüntü tiplerini sınıflandırarak hastalığın tıbbi görüntülerle teşhis edilmesi amaçlanmıştır. Bu amaçla, derin öğrenme teknikleri arasında yer alan evrişimli sinir ağları, farklı sınıflayıcı modellerle birlikte değerlendirilmiştir. Uygulanan hibrid model yaklaşımında, evrişimli sinir ağı modeli ile tıbbi görüntülerden özellik çıkarımı elde edilmiştir. Çıkarılan özellikler farklı sınıflandırma modellerini eğitmek için kullanılır. Çalışmanın devamında, sınıflandırıcı modellerinden elde edilen performans sonuçları karşılaştırılmıştır. Hibrid modellerin eğitim ve testinde beyin MR görüntüleri ve akciğer röntgeni görüntüleri dahil olmak üzere iki farklı veri seti kullanılmıştır. Çalışmada MR görüntülerinde malign tümör içeren görüntüleri saptamak için görüntüler malign ve benign tümörler olarak iki kategoriye ayrıldı. Akciğer iltihaplanmalı görüntüleri tanımlamak için görüntüler benzer şekilde sağlıklı ve akciğer iltihaplanması olmak üzere iki kategoriye ayrılır. Araştırma sonunda model yaklaşımlarından elde edilen performans sonuçları karşılaştırılmış ve modellerin performans değerlendirmesi yapılmıştır.	Derin öğrenme, Tıbbi teşhis, Evrişimli sinir ağı, Veri artırma, Sınıflandırma
203	Nötrozofik Doğruluk Temelli Yeni Bir Doku Sınıflandırma Yöntemi	Doku analizi, bilgisayar görmesi ve görüntü işleme alanlarındaki problemlerin çözümünde başvurulan temel işlemlerden biridir. Bu çalışmada, nötrozofik küme temelli yeni bir yerel ikili örüntü (LBP) yöntemi önerilmiştir. Önerilen yöntem NZ - LBP olarak isimlendirilmiştir. Önerilen NZ - LBP yönteminde doku görüntüsü nötrozofik kümeye dönüştürülür ve doku görüntüsü doğruluk üyelik kümesi ile ifade edilir. Görüntünün yerel ikili örüntü öznitelikleri orijinal giriş görüntüsü yerine nötrozofik doğruluk küme görüntüsü kullanılarak hesaplanır. Nötrozofik üyelik kümeleri orijinal giriş görüntüsüne göre gürültüye karşı daha dayanıklıdır. Nötrozofik küme gürültü bileşenlerini baskılar ve bu sayede kenar bilgileri daha doğru bir şekilde hesaplanabilir. Böylece orjinal görüntünün yerine nötrozofik doğruluk kümesinin kullanılması daha etkili yerel ikili örüntü özniteliklerinin elde edilmesini sağlamıştır. Önerilen yöntem düşük öznitelik boyutu, uygun hesaplama maliyeti ile yüksek sınıflandırma doğrulukları elde edebilmiştir. Deneysel sonuçlar önerilen yöntemin öznitelik boyutunu artırmadan yerel ikili örüntü yönteminin sınıflandırma doğruluğunu yaklaşık 11% artırdığını göstermektedir. Elde edilen sonuçlar önerilen yöntemin gerçek zamanlı uygulamalar için uygulanılabilir olduğunu ortaya koymaktadır.	Nötrozofik Küme, yerel ikili örüntü, doku sınıflandırma
204	Saldırı Tespiti için Ateş Böceği Algoritması Tabanlı Özellik Seçim Yöntemi ve Yapay Bağışıklık Sistemi	Saldırı tespit sistemleri, genel olarak, ağ-tabanlı bilgisayar sistemlerinde yüksek boyutlu veri üretmektedir. Sistemi meydana gelebilecek ataklardan ve ağdaki şüpheli hareketlerden korumak ve sadece anlamlı veriyi saklamak için bu yüksek boyutlu verinin etkili bir şekilde analiz edilmesi ve başarılı bir model oluşturulması gerekmektedir. Ateş Böceği Algoritması, büyük veriden önemli özelliklerin seçilmesi için kullanılan en önemli üst-sezgisel algoritmalardan biridir. Bu çalışmada, Ateş Böceği Algoritmasına dayalı yeni bir özellik seçme yöntemi önerilmiştir. Önerdiğimiz bu yöntemde Ateş Böceği Algoritması, K-en yakın komşuluk algoritması ve ek bir özellik seçimi adımı ile iyileştirilmiştir. Önerilen yöntem, çeşitli saldırı türlerini içeren dört farklı veri kümesi ile test edilmiştir. Her veri kümesi için 3 farklı alt özellik kümesi elde edilmiştir ve her birinin sınıflandırmadaki başarısı ölçülerek karşılaştırılmıştır. Ayrıca, Yapay Bağışıklık Sistemi yöntemi ile veri sayısı yetersiz veri kümeleri için yapay veri üretildikten sonra Ateş Böceği Algoritması uygulanmıştır. Bu çalışma, önerilen Ateş Böceği Algoritması’nın, K-en yakın komşuluk yöntemi ile elde edilen sınıflandırma sonuçlarına göre özellikleri seçerek verilerin boyutunu azaltmak için başarılı bir şekilde çalıştığını göstermektedir. Veri boyutunun azaltılması ile hafıza kullanımı da %50’den fazla bir oranda azalmıştır. Elde edilen sonuçlar, önerilen yöntem sayesinde hem zamandan ve hem de hafıza kullanımından tasarruf edildiğini göstermektedir.	Ateş Böceği Algoritması, Yapay Bağışıklık Sistemi, K-NN, Özellik Seçimi
205	OPTİMAL AKTİF GÜÇ DAĞITIMI İÇİN KARŞIT ÖĞRENME TABANLI DİFERANSİYEL GELİŞİM ALGORİTMASI	Elektrik enerji üretim sistemlerinin optimal işletimi problemi, içerdiği kısıtlar bakımından nümerik yöntemler ile çözümü zor bir problemdir. Bu tür problemlerin daha kısa sürelerde kabul edilebilir çözümlerinin elde edilebilmesi için çeşitli optimizasyon algoritmaları sıklıkla kullanılmaktadır. Son yıllarda bu tür algoritmaların, daha kararlı ve daha iyi çözümler elde edebilmek üzere geliştirilmesi oldukça yaygındır. Bu çalışmada daha önce birçok problemin çözümüne başarıyla uygulanmış diferansiyel gelişim algoritmasına (DE), karşıt tabanlı öğrenme kavramı iki farklı şekilde entegre edilmiştir. Geliştirilen algoritmaların performanslarının ve kararlılıklarının test edilmesi için iki farklı problem çözümü yapılmıştır. Bu problemlerden ilki altı adet multimodal test fonksiyonunun optimizasyonu, ikincisi ise optimal güç dağıtımı probleminin çözümüdür. Problem çözümü için IEEE 30 baralı 6 generatörlü sistem örnek olarak seçilmiştir. İletim hattı kayıpları Newton Raphson metodu ile AC yük akışı yapılarak hesaplanmıştır. Son olarak her iki problemin çözümlerinden elde edilen değerler ile algoritmaların performansları karşılaştırılmış ve karşıt tabanlı öğrenme kavramının optimizasyon algoritmaları üzerine etkileri tartışılmıştır.	Optimal Aktif Güç Dağıtımı, AC Yük Akışı, Karşıt Tabanlı Öğrenme, Diferansiyel Gelişim Algoritması
206	Üç Boyutlu Ay Yüzeyine Kapsamayı Enbüyüklemek Üzere Melez Memetik Algoritma Kullanarak Kablosuz Algılayıcı Yerleştirilmesi	Ay, tarihte insanlığın her zaman ulaşması ve keşfetmesi için bir amaç olmuştur. 1950'lerden bu yana, bu hedefe ulaşmak için birçok görev gerçekleştirilmiştir. Kablosuz algılayıcı ağlar, ayın bazı özelliklerini keşfetmek ve yakında gerçekleştirilecek olan ay ve ötesindeki görevler için çok önemli bilgiler edinmek için iyi bir araç olarak görünmektedir. Ay yüzeyine konuşlandırılabilecek sismik, izleme, ışık, sıcaklık, basınç vb. algılayıcı tipleri görevler için hayati veriler toplayabilecektir. Bu nedenle, bu çalışmada kapsamayı en üst düzeye çıkarmak için Ay yüzeyine kablosuz algılayıcı konuşlandırma problemi incelenmiştir. Algılayıcıların üç boyutlu arazide konuşlandırılması NP-zor bir problem olduğundan, çözmek için melez bir memetik algoritma geliştirilmiştir. Güney Kutbu yakınındaki iki farklı arazi için Ay yüzeyinin gerçek üç boyutlu dijital yükseklik modeli 64 senaryo ile önerilen algoritmanın performansını test etmek için kullanılmış ve sonuçlar yerel arama ve tavlama benzetimi algoritmaları ile karşılaştırılmıştır. Sonuçlara göre, önerilen melez memetik algoritma kabul edilebilir CPU zamanlarında diğerlerinden daha iyi kapsama değerlerine sahiptir.	Yerel arama, memetik algoritma, ay, algılayıcı kapsaması, tavlama benzetimi, kablosuz algılayıcı yerleştirme
207	D Vitamini Eksikliği ile Hastaların Diğer Tanıları Arasındaki İlişkinin Veri Madenciliği Teknikleriyle Analizi	Günümüzde en sık görülen rahatsızlıklardan bir tanesi D vitamini eksikliğidir. D vitamini seviyesi 20 ng/ml’ den düşük olan bireylerde konulan D vitamini eksikliği rahatsızlığı diğer teşhislerle de ilişkili olduğu geçmiş çalışmalarda incelenmiştir. Çalışmanın amacı D vitamini eksikliği olan hastaların diğer teşhislerle birlikteliğini araştırmaktır. Bu doğrultuda bir devlet hastanesinde son 3 yılın d vitamini düzeyi ölçümü yapılan hastalardan oluşan veri seti temin edilmiştir. Bu veri seti kullanılarak veri madenciliği tekniklerinden birliktelik kuralı analizi yapılmıştır. Yapılan analizde ise Apriori algoritması tercih edilmiştir. Analiz sonucunda 22 adet adet birliktelik kuralı tespit edilmiş ve yorumlanmıştır.	D Vitamini Eksikliği, Veri Madenciliği, Birliktelik Kuralı, Apriori Algoritması
209	AYDINLATMA ÖZNİTELİĞİ KULLANILARAK EVRİŞİMSEL SİNİR AĞI MODELLERİ İLE MEYVE SINIFLANDIRMA	Aydınlatma, nesnelerin olduğu gibi görünmesini sağlayan doğal veya yapay kaynaklardır. Özellikle görüntü işleme uygulamalarında yakalanan görüntüdeki nesne bilgisinin eksiksiz ve doğru şekilde alınabilmesi için aydınlatmanın kullanılması bir gerekliliktir. Ancak aydınlatma kaynağının tür, parlaklık ve konumunun değişimi; nesnenin görüntüsü, rengi, gölgesi veya boyutunun da değişmesine ve nesnenin farklı olarak algılanmasına sebep olmaktadır. Bu sebeple görüntülerin ayırt edilmesinde güçlü bir yapay zeka tekniğinin kullanılması, sınıfların ayırt edilmesini kolaylaştıracaktır. Bir yapay zeka yöntemi olan Evrişimsel Sinir Ağları (ESA), otomatik olarak özellikleri çıkarabilen ve ağ eğitilirken öğrenme sağlandığı için bariz özellikleri kolaylıkla belirleyen bir algoritmadır. Çalışmada ALOI-COL veriseti kullanılmıştır. ALOI-COL, 12 farklı renk sıcaklığıyla elde edilmiş 1000 sınıftan oluşan bir verisetidir. ALOI-COL verisetindeki 29 sınıftan oluşan meyve görüntüleri, ESA mimarilerinden AlexNet, VGG16 ve VGG19 kullanılarak sınıflandırılmıştır. Verisetindeki görüntüler, görüntü işleme teknikleriyle zenginleştirilmiş ve her sınıftan 51 adet görüntü elde edilmiştir. Çalışma; %80-20 ve %60-40 eğitim-test olmak üzere iki yapıda incelenmiştir. 50 devir çalıştırılması sonucunda test verileri, AlexNet (%80-20) ve VGG16 (%60-40) mimarilerinde %100, VGG19 (%80-20) mimarisinde ise %86.49 doğrulukla sınıflandırılmıştır.	Aydınlatma, Derin Öğrenme Mimarileri, Görüntü İşleme, Meyve Sınıflandırma, Evrişimsel Sinir Ağları
213	Sinir Ağları ile Desen Tanıma	Güvenlik sistemleri, tıbbi sistemler, eğlence vb. Çeşitli uygulamaları nedeniyle yüz tanıma da ana araştırma konularından biri olarak tanımlanmıştır. Tercih edilen insan tanımlama yöntemi yüz tanıma yöntemidir: doğal, sağlam ve müdahaleci olmayan. Çok çeşitli sistemler, talep edenin kimliğini onaylamak veya belirlemek için güvenilir kişisel tanımlama şemaları gerektirir. Bu programların amacı, yalnızca meşru bir kullanıcının ve başka hiç kimsenin sunulan hizmetlere erişmemesini sağlamaktır. Örneğin, binalara, bilgisayar sistemlerine, dizüstü bilgisayarlara, cep telefonuna ve ATM’lere güvenli erişim dahildir. Bu sistemler, sağlam kişisel tanıma sistemleri yokluğunda bir sahtekârın iradesine karşı savunmasızdır. Bu makale, yapay sinir ağları kullanan insan yüz tanıma sistemini geliştirdi ve gösterdi; bu, 40 birey için yüz tanıma oranının, AT&T veritabanında yüzde 85,5 ile 400 kare için sonuç gösterdiğini gösteriyor.	Desen tanıma, Sinir ağı, Kohonen, Öz-Organize harita, Sınıflandırma
214	Elektromiyografi Sinyallerinin Sınıfılandırılmasında Kullanılan Karşılaştırmalı Metodlar	Tıbbi uygulamaların gelişmesiyle birlikte elektromiyografi sinyallerinin işlenmesi biyomedikal alanda önemli bir yer edinmiştir. EMG sinyallerinin tespiti, işlenmesi ve sınıflandırılması farklı nöromüsküler hastalıkların daha standart bir değerlendirme sağlanması açısından oldukça önemlidir. Bu makale EMG sinyallerine dayanan nöromüsküler hastalıkları Çok Katmanlı Algı Sinir Ağları ve C4,5 Karar Ağacı sınıflandırma yöntemlerini kullanarak incelemektedir.	EMG, Yapay Sinir Ağları, Karar Ağacı, Miyopati, Nöropati
218	Araçların İnternetinde Yapay Sinir Ağları ile Geçici ve Optimal bir Ağ Oluşturmak	Günümüzde araçlar ve çevreleri arasındaki bağlantılar sınırlıdır. Bununla birlikte, Nesnelerin İnterneti(IoT) ve yeni teknolojik gelişmelerle birlikte, araçlararası internette ciddi ilerlemeler kaydedilmiştir ve araç üreticileri bu konuda çeşitli çalışmalar yapmıştır. Ancak, bu çalışmalar genellikle otomobiller ve kullanıcılar arasında bir bağlantı olduğunu göstermektedir. Mevcut durumda, araçlar ve çevre arasındaki bağlantı yeterince ele alınmamaktadır. Bu nedenle böyle bir çalışma yapılmıştır. Bu çalışmada, araçlararası oluşturulacak olan geçici ağda kalacak araç sayısını optimize etmek için araçlar ve bulundukları ortamları arasında geçici bir ağ kurulması, trafik akışı ve hız bilgilerinin paylaşılması amaçlanmaktadır. Bu anlamda geçici bir ağda hız ve yön sınırlaması yoktur. Ağın optimizasyonu konusunda simülasyon çalışmaları yapılmış, bant genişliğinin verimli bir şekilde kullanılması ve girişimin giderilebilmesi için, MATLAB ortamında simülasyonlar gerçekleştirilmiştir. Yapılan simülasyonlarda geçici ağa dahil edilecek araç sayısını optimize etmek için Yapay Sinir Ağı ve Benzetilmiş Tavlama algoritmaları kullanılmıştır.	Nesnelerin İnterneti, Araçların interneti, benzetilmiş tavlama, yapay sinir ağları, geçici ağlar, optimal ağlar
219	Aralıklı-Bağlantılı Gecikme Toleranslı Kablosuz Duyarga Ağlarının Uygulamaları Üzerine Bir Derleme	Aralıklı olarak bağlanan gecikmeye dayanıklı kablosuz sensör ağlarının (ICDT-WSN'ler) çalışmaları, çeşitli yeni uygulamalar için daha fazla popülerlik kazanan yeni bir alandır. Bu ağlar, hem kablosuz algılayıcı ağların (WSN'ler) hem de gecikme toleranslı ağların (DTN'ler) bütünleşmiş halidir. WSN gibi ICDT-WSN'ler de sınırlı kaynaklara sahiptir ve DTN'ler gibi aralıklı bağlantılara sahiptirler. Geleneksel kablosuz sensör ağları, kaynak ve hedef düğümler arasında uçtan uca bağlantıya sahip uygulamalar için uygundur, ancak kaynak ve hedef düğümler arasında uçtan uca bağlantı içermeyen ve aralıklı olarak bağlanmış bazı uygulamalar için uygun değildirler. ICDT-WSN'ler bu tür uygulamalar için tasarlanmıştır. Bu ağların özelliklerini tanıyarak, onlara farklı uygulamalar sunabilirler. Bu uygulamaların araştırılması, ICDT-WSN'lerin temel ihtiyaçlarını tanımlamak ve ICDT-WSN'ler için verimli protokoller önermek için yönlendirilebilirler. Bu makale, ICDT-WSN'lerin bazı uygulamalarını, özelliklerini ve gereksinimlerini özetler ve karşılaştırır.	kablosuz duyarga ağlar, gecikme töleranslı ağlar, aralıklı bağlantılı
220	Classification of Cardiotocography Records with Naïve Bayes	Cardiotocography provides information about the fetal heart rate during pregnancy and childbirth, monitoring the uterine contractions and the physiological status of the fetus to identify hypoxia. Accurate information from these records can be used to estimate the pathological condition of the fetus. Thus, it allows early intervention by reporting any irreversible negative condition in the fetus. In this study, due to the importance of this subject, Naive Bayes machine learning algorithm can be used to diagnose the model developed. The result was 97.18% classification and 95.68% test success with Naive Bayes machine learning algorithm. The obtained data were presented in detail in the following sections.	Biomedical diagnostics, Machine learning algorithms, Fetal heart rate measurements
226	Harris Şahinleri ve Balina Optimizasyon Algoritmalarının Kısıt İşleme Teknikleriyle Uygulaması: Karşılaştırmalı bir çalışma	Bu çalışmada kısıtlı optimizasyon problemlerin çözümünde, doğadan ilham alan meta-sezgisel algoritmaların etkisine odaklanılmıştır. Kısıtlı ihlal tekniklerinden olan ölüm ceza, statik ceza, dinamik ceza, bariyer fonksiyon ve Deb uygulanabilirlik kuralı Balina Optimizasyon (BOA) ve Harris Şahini Optimizasyon (HŞO) algoritmaları üzerinde test edilmiştir. Algoritmaların performansını test etmede kısıtsız ve kısıtlı benchmark fonksiyonları ve optimal güç akışı minimizasyon problemi kullanılmıştır. Ayrıca BOA ve HŞO algoritmaların optimal güç akışında gösterdikleri performanslarını karşılaştırmak amacıyla literatürde bulunan algoritmalarla kullanılmıştır. Sonuç olarak kısıt ihlal yöntemlerine entegre edilmiş algoritmaların kısıtlı optimizasyon problemlerin çözümünde etkili olduğu görülmüştür	Meta-sezgisel Algoritma, Kısıt İhlal Yöntemleri, Optimal Güç Akışı, Optimizasyon.
227	Turistik Mekanlar Hakkındaki Türkçe Duygu İfadelerinin Makine Öğrenmesi Yöntemleri ile İncelenmesi	Müşteriler ile ilgili yapılandırılmamış verilerden çıkarımlar yaparak bu verileri analiz etmek birçok sektör için olduğu gibi turizm sektörü için de temel amaçlardandır. Yapılandırılmamış veri analizinin geleneksel yöntemlerle gerçekleştirilmesi oldukça zahmetli ve maliyetli olmaktadır. Metin analizi uygulama alanlarından biri olan duygu analizi kullanılarak bu sorunun üstesinden gelinebilmektedir. Duygu analizi çalışmalarında henüz kanıtlanmış bir metodoloji bulunmadığı için araştırmacılar genellikle deneme yanılma yoluyla çalışmalarını yürütmektedirler. Duygu analizi alanında yapılan birçok çalışma duygu analizi ön işlemlerinin ya da farklı makine öğrenimi algoritmalarının performanslarının karşılaştırılması üzerinedir. Hem bu nedenlerden dolayı hem de Türkçe içeriklerle gerçekleştirilmiş duygu analizi çalışmalarının kısıtlı olmasından dolayısıyla bu çalışmada Türkçe turistik mekân incelemeleri kullanılarak duygu analizi ön işlemlerinden etiketleme, köklerine ayırma ve olumsuzlaştırma işlemlerinin duygu analizinin başarısına olan etkileri tespit edilmeye çalışılmıştır. Bu nedenle bu çalışma için hazırlanan veri setinden etiketlenme şekline, sınıf sayısına, köklerine ayırma ve olumsuzlaştırma durumlarına göre 12 farklı varyasyon oluşturulmuştur. Oluşturulan bu veri setleri duygu analizi çalışmalarında sıklıkla kullanılan Naive Bayes (NB), Multinominal Naive Bayes (MNB), k-Nearest Neighbor ve Support Vector Machines (SVM) algoritmalarıyla sınıflandırılarak elde edilen sonuçlar karşılaştırılmıştır.	Metin madenciliği, duygu analizi, makine öğrenmesi, yapılandırılmamış veri analizi, sınıflandırma, naive bayes, multinominal naive bayes, destek vektör makineleri
229	Takım Sporları İçin Konum Tabanlı Antrenman Sisteminin Tasarımı ve Gerçekleştirilmesi	Spor, yıllardır toplumda en önemli sosyal aktiviteler içerisinde yer almaktadır. Spor kültürlerarası etkileşim aracı olmakla birlikte rekabet düzeyinin giderek artmasıyla prestijin ve ulusal kimliğin dünyada kanıtlandığı bir alana evirilmiştir. Teknolojide gerçekleşen hızlı değişimlerin kültürel, siyasi, ekonomik vb. birçok alan üzerinde etkisi olduğu görülmektedir. Teknolojinin etkilediği alanlardan biri de spordur. Antrenman ve sağlık bilimlerinde gerçekleşen teknolojik gelişmeler, sporcuların doğru şekilde yetiştirilmesine katkı sağlamaktadır. Bu sayede sporcuların performansları geliştirilmiş ve sportif başarıları arttırılmıştır. Teknolojinin spor üzerindeki olumlu etkilerinden dolayı spor teknolojilerinden faydalanmak zorunluluk haline gelmiştir. Bu çalışma ile açık saha sporcularının antrenman takibi ve analizine olanak sağlayacak bir sistem geliştirilmiştir. Geliştirilen sistem antrenörün oyuncuya verdiği direktifleri oyuncunun uygulama durumu, oyuncuların saha içi konumlarını, kat ettikleri mesafeleri ve maksimum hızlarını antrenörler için tek bir noktaya toplayarak antrenörün daha doğru analiz yapabilmesini sağlamıştır. Böylece antrenmanın verimliliği yapılan taktik çalışmalarının sporcular tarafından ne kadar anlaşıldığı ve oyuna hangi oranda uygulandığı tespit edilebilmiştir. Ayrıca oyuncuların saha içi performans ve kinematik parametrelerine göre kişiye özel teknik ve taktik çalışmalar için nicel veriler toplanmıştır. Geliştirilen sistemin getirdiği avantajlar yanında bazı sınırlamaları bulunmaktadır. GPS destekli sistemler konum bilgisine ulaşabilmek için uydu sinyallerine ihtiyaç duymaktadır. Bu durum GPS destekli kapalı saha takım sporları yerine açık saha takım sporlarında kullanılmasına neden olmaktadır. Ayrıca GPS konum bilgisinin doğruluğunu artırmak için GPRS, WiFi gibi radyo frekans sinyallerine gereksinim vardır. Sonuç olarak düşük maliyetli GPS modüllü sistemler ile hareket analizi anlık yapılmakla birlikte genel bir değerlendirme sonucu verdiği göz ardı edilememelidir.	Antrenman, Kinematik, Biyotelemetri, Konum
230	Türkçe Twitter Verilerinden Duygu Analizi Yapılırken Sınıflandırıcıların Karşılaştırılması	Günümüzde sosyal medya kullanımında hızlı bir artış yaşanmaktadır. İnsanların sosyal medya platformlarında yaptığı paylaşımlar ile yüksek miktarda veriler oluşmaya başlamıştır. Bu veriler bizlere kişiler, ürünler, firmalar ve daha birçok alanda bilgi sağlamaktadır. Artan veri miktarı ile birlikte verilerin işlenip analiz edildiği çeşitli çalışma alanları ortaya çıkmıştır. Duygu analizi bu çalışma alanlarından biridir. Duygu analizi bir kişinin ya da metinin belirli bir konuya yönelik tutumunun olumlu, olumsuz ya da tarafsız olarak sınıflandırılma sürecidir. Bu çalışmada da sosyal medya platformu olarak Twitter kullanılmıştır. Türkçe Twitter verileri kullanılarak duygu analizi yapılmıştır. Twitter verilerine metin madenciliği yöntemleri uygulanarak veriler analiz edilmiştir ve çeşitli sınıflandırma algoritmaları kullanılarak pozitif ve negatif olarak sınıflandırılmıştır.	sosyal medya analizi, veri madenciliği, metin madenciliği, duygu analizi
231	Portland Kompoze Çimentosunun Priz Süresine Metakaolin Etkisinin Bulanık Mantıkla Tahmini	Bu çalışmada, Portland kompoze çimento ile içerisine metakaolin (%5-10-15-20) ikame edilerek toplam beş farklı çimento elde edilmiş ve metakaolinin, priz başlama ve priz sonu sürelerine etkisi araştırılmıştır. Elde edilen sonuçlara göre tüm karışım oranlarında priz başlama ve priz sonu sürelerinin kısaldığı belirlenmiştir. Ayrıca metakaolinin ikame miktarına bağlı olarak deneysel çalışmaların dışında bulanık mantıkla tahmin edilebilmesi için bir model oluşturulmuştur. Oluşturulan bu modelle elde edilen korelasyon katsayısının priz başlama süresi için 0.9851, priz sonu süresi için 0.9693 olduğu tespit edilmiştir. Sonuçlar, geliştirilen bu modelin çimento ve beton endüstrisinde başarılı bir şekilde uygulanabileceğini göstermiştir.	Bulanık mantık, Çimento, Priz süresi, Metakaolin.
232	Yeni Bir İçerik-Tabanlı Akademik Makale Tavsiye Sistemi Prototipi Geliştirilmesi	Dijital bilgi ve ziyaretçi sayısındaki hızlı artış, ilgi çekici öğelere erişimde zaman kaybına neden olmaktadır. Aşırı bilgi yükünü hafifletmek için, bilgiyi filtreleme ve önceliklendirme ile verimli bir şekilde sunmak gerekir. Bu durum tavsiye sistemlerinin ortaya çıkmasını ve önem kazanmasını sağlamıştır. Öneriler, kullanıcılara kişiselleştirilmiş ürün veya hizmet sunmak gibi amaçlarla oluşturulur. Tavsiye sistemleri kitap, müzik, film, ticari ürünler ve akademik makale gibi farklı sistem uygulamalarında karşımıza çıkmaktadır. Özellikle akademik alanda dijital bilimsel içeriğin genişlemesi, tavsiye sistemlerinin önemini vurgulamaktadır. Akademik makale tavsiye sistemlerinde, çeşitli yöntemler uygulanmaktadır. Bu çalışmada ise, başlık ve özet bilgileri ile girdi olarak alınan herhangi bir makaleye en benzer makaleleri listeleyen yeni bir içerik-tabanlı akademik tavsiye sistemi prototipi tanıtılmaktadır. Farklı veri işleme yöntemleri ile oluşturulan öneri listeleri kıyaslanarak prototipin başarımı değerlendirilmektedir.	Akademik Makale Tavsiye Sistemi, Tavsiye Sistemleri, İçerik Tabanlı Filtreleme
233	Otonom Araçlara Yönelik Güvenlik Saldırıları	Otonom araçların (Autonomous Vehicle) ve drone’ların kullanım alanları gün geçtikçe artmaktadır. Otonom araçlar, otomatik kontrol sistemleri sayesinde insan faktörüne ihtiyaç duymadan direksiyon kontrolü, yavaşlama, hızlanma gibi manevraların gerçekleştirilmesini sağlamaktadır. Bu gibi sistemlerin temelinde birçok yazılım yer almaktadır. Sürüş seviyelerine göre kontrolde ise tamamen otonom olması veya sürücüye ait olması gibi durumlar mevcuttur. Otonom araçlar sayesinde insan hatasından kaynaklanan trafik kazaları olasılığı azalmaktadır. Diğer bir açıdan, birçok farklı teknolojiyi bir araya getiren otonom araçlar bazı güvenlik hatalarına ve saldırılarına karşı açık hale gelebilmektedir. Bu çalışmada, otonom araçlara ve drone’lara karşı gerçekleştirilen siber güvenlik saldırıları ve sonuçları ele alınmaktadır.	otonomaraçlar, drone, güvenliksaldırıları, ddossaldırıları, esp32kamera, arduino, dronegüvenliksaldırıları, otonomaraçlargüvenliksaldırıları
234	Gerçek Zamanlı Nesne Takibi için Düşük Hata Konum ve Hız Değerlerine Sahip Bir Sistemin Önerilmesi	Teknolojik gelişmeler hayatımızın her alanında yeni ilerlemelere yol açarak daha kolay ve rahat bir yaşam için bizlere yardımcı olmaktadır. Başarılı bir şekilde gelişim gösteren ve hareket halindeki araç veya nesnenin takip edilmesini sağlayan gerçek zamanlı takip sistemleri de bu gelişmelerden biri olarak görülmektedir. Kalabalık nüfusa sahip büyük şehirlerde lojistik planlama, teslimat vs. işlemlerindeki hız ve doğruluk büyük önem taşımaktadır. Araçların takip, sevk, idare ve denetim işlemlerinde yakıt ve zamandan tasarruf sağlamak çoğu zaman firmaların asıl hedefi olabilmektedir. Günümüz teknolojisi sayesinde Küresel Konumlandırma Sisteminin (GPS) yanına eklenecek diğer bileşenler yardımı ile sağlanan gerçek zamanlı takip ile konum detaylarına rahatlıkla erişilmesi mümkün olmaktadır. Bu çalışmada, GLONASS uydularından veri alacak olan GPS teknolojisi ve hücresel veri kullanılarak tamamen kullanıcı dostu arayüzlü araç veya nesne takip sistemi ile bunlara ait anlık hız bilgilerinin elde edileceği bir sistem önerilmektedir. Hazırlanacak devre kitine GPS eklenmesi ile takip edilecek araç veya nesneye ait konum ve diğer bilgiler elde edilecek ve sunucuya gönderilecektir. Tüm akıllı cihazlar ile uyumlu çalışacak şekilde tasarlanacak web uygulama ile takip işlemi gerçekleştirilecektir. Test aşamasında, hareket halindeki 3 farklı araçtan hız değerleri ölçülecek olup elde edilen ölçüm değerlerinin mutlak hata hesaplamaları yapılacak ve hata değeri diğer çalışmalar ile mukayese edilip sistemin başarısı tespit edilecektir. Ayrıca önerilen sistemde kullanıcının belirlediği hız limitlerinin aşılması durumunda kullanıcının e-posta veya SMS alarak bilgilendirilmesi sağlanacaktır. Önerilen gerçek zamanlı takip sistemi düşük maliyet, çok yönlü kullanım ve verimli çalışma sayesinde mevcut çözümlerle karşılaştırıldığında günümüz teknolojisini içerisinde canlı olarak sunmaktadır.	GPS, konum tespiti, hız tespiti, araç ve nesne takip sistemleri
235	Bilgi Güvenliği Konusunda Korumacı ve Riskli Davranışlarda Bireysel Farklılıklar	Bilgi güvenliği konusunda donanımsal ve yazılımsal çözümler geniş bir şekilde kullanılmakta, araştırma ve geliştirme çabaları gün ve gün artmakta ve bu konuda büyük miktarda yatırımlar yapılmaktadır. Ancak, bireylerin zarar göremeye eğilimli davranışlarının sebep olduğu hatalardan dolayı, bu uğraşlar bilişim sistemlerinin güvenliğinin aşılmasına hala engel olamamaktadır. Bireyler bilgi güvenliği konusunda yeterli bilgileri olsa dahi bu bilgiyi her zaman davranışa dönüştürememektedirler. Bu sebeple bilgi güvenliği sadece teknolojik çözümler ile üstesinden gelinebilecek bir problem değildir. Bilgi güvenliği konusunda zincirin en zayıf halkası olarak kabul edilen insan davranışları da değerlendirilerek bu yöndeki çalışmalara dâhil edilmelidir. Bu çalışma ile bireylerin bilgi güvenliği konusunda sergilediği riskli ve korumacı davranışlar ile demografik, internet kullanım alışkanlıkları, kişilik, tehlike algısı ve suça maruz kalmadan oluşan bireysel farklılıkları arasındaki ilişki incelenmeye çalışılmıştır. Davranış ve bireysel farklılıklar sosyal medya platformları üzerinden davet edilen 619 kişinin katıldığı bir anket kullanılarak incelenmiştir. Çoklu lineer regresyon analizinin kullanılarak lineer bir modelin oluşturulması ile bireysel farklılıklar olan bağımsız değişkenlerin riski ve korumacı davranışlar üzerindeki meydana getirdiği değişimin boyutu hesaplanmıştır. Buna göre eğitim düzeyi, yaş, internet kullanım yılı, internette geçirilen zaman, uyumluluk, nevrotizm, gelişime açıklık, suça maruziyet durumu ve tehlike algısı riskli davranışları; internette geçirilen zaman, uyumluluk, özdenetim ve gelişime açıklık korumacı davranışları etkileyen önemli değişkenler olarak bulunmuştur. Çalışmanın sonuçları organizasyonların veya eğitim birimlerinin kişiselleştirilmiş ve uyarlanabilir eğitim programları geliştirmeleri için kullanılabileceği gibi bu sonuçlardan önleyici stratejiler oluşturmak için de faydalanılabilir.	bireysel farklılıklar, bilgi güvenliği, riskli ve korumacı davranışlar, kişilik, suça maruz kalma, tehlike algısı
236	Nesnelerin İnterneti Aygıtlarının Görüşmelerinin Blok Zinciri	Nesnelerin interneti (Nİ) aygıtlarının dünyası giderek büyümektedir. Bu aygıtların birbirleri arasındaki etkileşimi günden güne artmaktadır. Bu aygıtların etkileşimleri, birçok uygulama için değerli duruma gelmektedir. Bu aygıtların her bir özel ve uzamsal etkileşimi, onlar için bir görüşmedir. Bir Nİ görüşmesi için bu aygıtların birbirlerini kısa-uzaklık iletişim yoluyla doğrudan görmesi gerekmektedir. Bu çalışmada, Nİ görüşmeleri tutulmakta ve başkalarıyla paylaşılmaktadır. Nİ görüşme işlemleri dayanımlı olmalıdır. Bu amaçla, özel bir blok zinciri önerilmekte ve Nİ görüşmelerinin oluşması için gerekli düzenek tasarımı verilmektedir. Önerilen blok zinciri, Nİ görüşme işlemleri için İş Kanıtı uzlaşma düzeneğini kullanmaktadır. Veri bozulmasını engellemek için işlemler, Nİ aygıtları tarafından imzalanmaktadır. Blok zincirinde, sahip oldukları kaynaklara göre 5 tip aktör oluşturulmuştur. Bunlar, görüşme bildirimcisi, görüşme onaycısı, veri istekçisi, veri sağlayıcı ve kazıcıdır. Blok zinciri işlemleri, aktörlerin haklarını ve kişisel gizliliklerini korumak için tasarlanmıştır. Ek olarak, blok zinciri, kendi kriptoparasına sahiptir. Veri paylaşımını arttırmalarını ve görüşme işlemleri oluşturmalarını sağlamak için veri istekçisi dışındaki aktörlere, kriptopara ödülü verilmektedir.	nesnelerin interneti, Nİ aygıtlarının görüşmeleri, Nİ veri paylaşımı, Nİ kriptoparası, Nİ veri pazarı, Nİ blok zinciri
237	Medikal Görüntülerde Derin Öğrenme ile Steganaliz	Steganaliz ile bir medya dosyasındaki gizli mesajı elde etmek ya da sadece mesajın varlığını tespit etmek amaçlanır. Literatürde medikal verilerin güvenliğini sağlamayı amaçlayan pek çok steganografi yöntemi mevcut olsa da medikal steganaliz çalışması çok azdır. Bu çalışmada, medikal görüntü steganografi yöntemlerinin dayanıklılığının arttırılmasında kullanılabilecek ve medikal bir görüntüde gizli mesajların varlığını tespit edebilecek bir sınıflandırıcı geliştirilmesi amaçlanmıştır. Bunun için karmaşık ve maliyetli öznitelik analizine gerek duymayan bir derin öğrenme mimarisi olan evrişimsel sinir ağı(ESA) taşıyıcı ve stego medikal görüntüler ile eğitilmiş ve test edilmiştir. Doğruluk, kesinlik, hassasiyet ve F1 değerleri sırasıyla 0,964, 0,966, 0965 ve 0964 olarak elde edilmiştir. Bu çalışma, derin öğrenme yönteminin medikal görüntü steganalizinde de kullanılabileceğini ilk kez göstermiştir.	derin öğrenme, evrişimsel sinir ağı, medikal görüntü steganalizi, medikal görüntü steganografi, uzamsal düzlem
239	Mimari Miras Eğitiminde Artırılmış Gerçeklik ve Fotogrametri Desteği	Günümüz teknolojisi somut kültürel mirasın dijital ortama aktarılmasına ve sanal müze/tarihi eser ziyaretlerinin yapılabilmesine olanak sağlayacak düzeye gelse de ülkemizdeki tarihi eserler için bu alanda yeterince çalışma yapılmamıştır. Bu çalışmanın iki temel amacı vardır. Öncelikle, özellikle ilköğretim çağındaki çocuklara tarihi eserlerimizin tanıtılmasını daha eğlenceli ve akılda kalıcı hale getirecek bir uygulama ve yöntem önerilmektedir. Ayrıca, ülkemiz topraklarındaki çeşitli dönemlere ait tarihi eserlerimizin üç boyutlu dijital modellerinin oluşturularak sanal ortama aktarılması hedeflenmektedir. Bu sayede kültürel mirasımızın gelecek nesillere aktarımı ve dünyaya tanıtımı kolaylaşacaktır. Çalışmada fotogrametri yoluyla üç boyutlu modelleme ve artırılmış gerçeklik teknolojilerinden yararlanılmaktadır. Tarihi eserlerin 3B modellerinin oluşturulması aşamasında, elde edilen modelin kalitesini artırmaya yönelik çeşitli ölçüm ve araştırmalar yapılmıştır. Bu eserlerin fotoğraflarını ve tanıtıcı bilgilerini içeren bir kitapçık tasarlanmış ve AG teknolojisi ile kullanıcıların mobil cihazlarının kamerası vasıtasıyla bu eserlerin üç boyutlu hallerini inceleyebileceği eğitsel bir uygulama geliştirilmiştir. Uygulama için gerçekleştirilen kullanıcı testinin sonuçları böyle bir uygulamanın eğitimde kullanılmasının katılımcılar tarafından çok faydalı bulunduğunu göstermektedir.	Kültürel miras, mimari miras, eğitim, artırılmış gerçeklik, 3B modelleme, fotogrametri
242	Gözetimli Makine Öğrenmesiyle Noktalama ve Etkisiz Kelime Sıklıkları Kullanarak Yazar Tanıma	Bu çalışmada köşe yazısı uzunluğundaki yazılarda noktalama ve etkisiz kelime kullanım sıklığı gibi basit özniteliklerin yazar tanımada yeterli olduğu ortaya konmuştur. Cumhuriyet gazetesi yazarlarından sıkça köşe yazan 6 adedi seçilerek her birinin çalışmanın başladığı tarihten geriye doğru son 120 köşe yazıları alınmış, her bir yazı için bir takım etkisiz kelime ve noktalama işaretlerinin kullanım sıklıklarına dayanan dokuz adet öznitelik elde edilmiştir. Sekiz gözetimli yapay öğrenme algoritması eğitildikten sonra yazının yazarını tanıma başarısı önişlemsiz ve önişlemden geçirilmiş veri kümelerinde ayrı ayrı ölçülmüş, asgari %82 ve azami %92 olmak üzere yüksek isabetli sonuçlar elde edilmiştir. Ölçeklemenin ve temel bileşen analizinin (PCA) başarıyı anlamlı miktarda değiştirmediği, ancak ölçekleme ve boyut azaltma yöntemi olarak doğrusal ayırtaç çözümlemenin (LDA) birlikte kullanılmasının en yakın komşu (kNN) ve Gaussian Naive Bayes (GNB) algoritmalarının yöntemlerin başarılarında yüksek anlamlı (p<0.001), destek vektör makineleri (SVM) algoritmasının başarısında ise anlamlı (p<0.05) bir fark yarattığı görülmüştür. Ayrıca karar ağacı temelli rasgele orman algoritmasında (RF) öznitelik önem analizi yapılarak cümle başına ortalama kelime sayısının ve virgül kullanma sıklığının en ayırıcı öznitelikler olduğu tespit edilmiştir.	gözetimli öğrenme, sınıflandırma algoritmaları, yapay öğrenme, yazar tanıma
243	GÖRÜNTÜ DOSYALARININ ŞİFRELENEREK GÜVENLİ ŞEKİLDE SAKLANMASI	İnternet kullanımının artması ve teknolojik gelişmelerle beraber insanlar her gün yüzlerce fotoğraf çekmektedir. Gün geçtikçe artan fotoğraflar telefon hafızasında fazlasıyla yer kaplamaktadır. Flash disk, bilgisayar ve telefonlarda bu fotoğrafların saklanması, kaybolma ve bozulma gibi durumlar nedeniyle çok güvenilir olmamaktadır. Bu durum telefon dışında yeni depolama alanları ihtiyacını ortaya çıkarmıştır. Bu noktada alternatif olarak bulut depolama sistemleri kullanılmaktadır. Bulut depolama alanları sisteme erişim ve saldırılara karşı güvenlik tedbirleri içermektedir fakat sisteme yüklenen resimler üzerinde doğrudan bir işlem yapmamaktadır. Bulut hesaplar bazen kötü niyetli kişiler tarafından ele geçirilmekte ve kişilerin fotoğrafları çalınabilmektedir. Bu durumu önlemek için depolama işleminden önce görüntü üzerinde şifreleme algoritmaları kullanan bir sistem önerilmiştir. Sistemde CodeIgniter (PHP Framework) altındaki çeşitli simetrik şifreleme algoritmaları karşılaştırılarak incelenmiş ve uygulama sonuçları sunulmuştur. Görüntülerin şifrelenerek farklı bir dosya uzantısı ile bulut depolama(AWS) ortamında ya da lokal ortamda saklanması sağlanmıştır. Bu çalışmada önerilen sistem ile görüntülerin tutuldukları ortamdan bağımsız olarak daha güvenli bir depolama imkanı sağlanması hedeflenmiştir.	şifreleme, görüntü şifreleme, güvenlik, depolama, bulut depolama
244	DEMANS ÖZELLİKLERİNİN BELİRLENMESİ İÇİN FİLTRE ÖZNİTELİK SEÇİM ANALİZİ	Demans hastalıkları nöropsikiyatrik bozukluklar olarak tanımlanır. Yaşlandıkça bir demans hastalığına yakalanma şansı da artış göstermektedir. Manyetik rezonans görüntüleme teknikleri ile iki boyutlu dilimlenmiş beyin taramaları oluşturulabilir. Bu taramalar üzerinden bölgelerin üç boyutlu ölçümlerine ulaşılabilir. ADNI veri setindeki örnekler için, beyin özellikleri Freesurfer beyin analiz aracı kullanılarak çıkarılmaktadır. Bu özelliklerin ve demografik verinin öğrenme algoritmalarında parametreler olarak yer almasıyla, bilinmeyen bir örnek, sağlıklı veya demans olarak etiketlenebilir. Öte yandan, tüm özellik setindeki bazı öznitelikler diğerlerine göre daha az yararlı veya direkt etkisiz olabilir. Bu araştırmanın amacı, en belirgin demans özelliklerini belirlemek adına ilk adım olarak öznitelik sayısını azaltmaktır. Bu amaçla, toplam 2264 numune (471 AH, 428 gHBB, 669 eHBB, 696 sağlıklı kontrol), % 65 eğitim seti (1464 numune) ve % 35 test seti (800 numune) olmak üzere iki gruba ayrılmaktadır. Çeşitli filtre öznitelik seçim algoritmaları, Bayes tabanlı ve ağaç tabanlı sınıflandırıcılarla birlikte farklı parametreler üzerinden test edilmektedir. % 76,50'ye varan test performans doğruluğu oranları ayrıntılı olarak analiz edilmektedir. Öznitelik setinin tamamını işlemek yerine, doğru şekilde daha az öznitelik alındığında genel performans artış eğilimindedir.	Alzheimer hastalığı, Demans, Filtre öznitelik seçimi, ADNI, Freesurfer
245	Eğik Karakter Tanıma Başarısını Arttırmak için Yeni Bir Yöntemin Kullanılması	Basılı belge ya da görüntülerdeki karakterlerin okunarak, düzenlenebilir metinler haline getirilmesi Optik Karakter Tanıma (OKT) yöntemleriyle gerçekleştirilmektedir. Karakter tanıma yöntemlerinin temelinde görüntü işleme basamakları vardır. İlk olarak basılı belgelerin veya görüntülerin bir kamera ya da tarayıcı yardımıyla sayısal ortama aktarılması gerekmektedir. Ancak belge görüntülerinin elde edilirken ışık, gölge ve arka plan gibi çevresel parametrelere dikkat edilmediğinde karakter tanıma zor olmaktadır. Ayrıca yine belge ya da görüntülerin, eğik olarak sayısal ortama aktarılmasıyla, karakterlerde meydana gelen eğiklikler, el yazısıyla karakterlerde oluşan eğiklikler ya da italik (eğik) biçimli karakterlerdeki eğiklikler OKT tanıma başarısını olumsuz etkilemektedir. Günümüzde birçok açık ya da kapalı kaynak kodlu OKT yazılım uygulaması vardır. Tesseract en yaygın kullanılan ve karakter tanıma başarısı yüksek olan açık kaynak kodlu yazılımdır. Bu çalışmada, açık kaynak kodlu Tesseract karakter tanıma yazılımının eğik karakter tanıma başarısını arttırmaya yönelik, bir görüntü işleme yöntemi geliştirilmiştir. Geliştirilen yöntem, Dithering (Titreşim) görüntü işleme algoritmasının 4x1 boyutlu yatay biçime dönüştürülmesiyle elde edilmiştir. Yapılan testlerde, Arial ve Times New Roman yazı stillerinin eğik biçimli karakterleri kullanılmıştır. Birbirine benzeyen 429 karakter üzerinde yapılan test sonucunda, geliştirilen yöntemin %33’e varan oranlarda, Tesseract yazılımının başarısını arttırdığı görülmüştür.	Karakter tanıma, Tesseract, Eğik karakter, Görüntü işleme, Titreşim algoritması
246	Trafik Güvenliği Kurallarının ve İşaretlerinin Eğitimi için Etkileşimli 3B Sanal Ortam	Sanal ortamlar gerçek dünya riskleri olmadan, herhangi bir ek maliyet oluşturmadan, karmaşık problemler ile uğraşmadan yenilikçi ve eğlenceli fırsatlar sunmaktadır. Bu fırsatların en önemlisi yenilikçi öğrenme ortamları ve bu ortamlardaki güvenlik eğitimidir. Birçok çalışma, trafik kazalarının ana nedeni olarak trafik güvenlik eğitiminin eksikliğini bildirmektedir. Bu kazaların nedenleri arasında, yol kullanıcısı olan yayaların/sürücü adaylarının trafik kurallarını doğal bir davranış biçimine getirmemesi gösterilmiştir. Bu çalışmada, yayaların/sürücü adaylarının trafikte karşılaşacakları sorunların çözümünde ve giderilmesinde sanal ortamların bir çözüm aracı olup olmadığının belirlenmesine yönelik bir araştırma yürütülmüştür. Bu çalışmanın amacı, yayaların/sürücü adayların gerçek trafik kurallarını temel alan sanal bir ortamda trafik kurallarını öğrenebilmeleri için eğitim amaçlı sanal bir ortam tasarlamaktır. Bu ortam doğal el hareketlerinin izlendiği ve araçların zekice hareket ettiği yeni bir yaklaşımı temel almaktadır. Araştırmanın değerlendirilmesinde; Başarı Testi ve Buradalık Anketi ve Katılımcı Görüş Formu kullanılmıştır. Başarı testi puanları; uygulama aracının etki büyüklüğünün büyük düzeyde olduğunu (Cohen’s d=1,29>,80) ve katılımcı başarısına pozitif yönde katkı sağladığını göstermiştir. Ayrıca Buradalık Anketinde; katılımcıların sanal trafik senaryosunun içindeymiş gibi hissetme duygusunu yaşadıkları belirlenmiştir. Sonuçlar temassız hareket izleme arayüzünün ve sanal ortamların etkili bir eğitim aracı olarak kullanılabileceğini göstermiştir.	sanal ortam, leap motion, trafik eğitimi, sanal gerçeklik
248	Akıllı Evlerdeki Cihazların Enerji Tüketimine Göre Kaynağının Belirlenmesi	Günümüzde elektrik enerjisi kaynaklarını çeşitlendirmek büyük önem taşımaktadır. Bu çalışmada, bir evin ihtiyaç duyabileceği elektriksel enerjisi iki farklı kaynak tarafından sağlanmaktadır. Bunlardan ilki, şehir şebekesi, diğeri ise güneş enerjisi ile şarj edilebilen bataryadır. İki enerji kaynağı arasındaki geçişler geliştirilen sistem ile gerçekleştirilmektedir. Böylelikle ev ve/veya ofis kullanıcısının enerji maliyetleri düşürülmekte ve aynı zamanda kullanım alışkanlıklarına bağlı olarak gelecekteki enerji ihtiyacına yönelik enerji tahminleri yapılmıştır. Bu tahmin için polinomsal lineer regresyon metoduna başvurulmuştur. Lineer olmayan veri setleri için tahmin sonuçları elde edilmiş olup bu tahmin sonuçlarının doğruluk oranını gözlemlemek için ise regresyon metotlarını değerlendirme metriği olan r square-R2 katsayısı kullanılmıştır. En iyi tahmin sonucu elektriksel enerji için elde edilmiş olup değeri 0.99’dur.	Gömülü Sistemler, Nesnelerin İnterneti, Uç Hesaplama, Bulut Bilişim
251	BEŞİKTAŞ’TAKİ HAVA KALİTESİ İNDEKSİNİN YAPAY SİNİR AĞLARI VE K EN YAKIN KOMŞULUK ALGORİTMALARI İLE TAHMİNİ	Bu çalışmada, Beşiktaş’taki Hava Kalitesi İndeksinin (HKİ) Yapay Sinir Ağları (YSA) ve k En Yakın Komşuluk (kNN) algoritmaları ile tahmin edilmesi amaçlanmıştır. Bu amaçla HKİ’yi etkileyebilecek 8 adet parametre seçilmiştir. Bu parametreler sırasıyla PM10, SO2, CO, O3, sıcaklık, nem, basınç ve rüzgar hızı’dır. Bu parametreleri içeren 2015, 2016, 2017 ve 2018 yıllarının Ocak aylarına ait 124 adet veri eğitim verisi olarak belirlenmiştir. 2019 yılı Ocak ayına ait ilk 14 günlük veriler ile 2018 yılının Ocak, Mart ve Aralık aylarının ilk 14 günlük verileri ise test verisi olarak kullanılmıştır. 2019 yılı Ocak ayının ilk 14 günlük verisi normalize edililerek, ayrıca test verisi olarak ta kullanılmıştır. YSA ve kNN’nin sonuçları karşılaştırılarak başarıları ölçülmüştür. YSA’nın Ocak 2018 ham verileri ile başarım oranı % 85.71, Mart 2018 için % 71.43, Aralık 2018 için % 78.57 olmuştur. Hem ham hem de normalize edilmiş Ocak 2019 verileri için ise başarım oranı % 85,71 olmuştur. kNN nin Ocak 2019 ham verileri ile başarım oranı % 92.86, Mart 2018 için % 28.57, Aralık 2018 için % 71.43 olmuştur. kNN’nin normalize edilmiş Ocak 2019 verileri ile başarım oranı ise % 92.86 olmuştur.	Hava Kalitesi İndeksi, Yapay Sinir Ağları, k en Yakın Komşuluk, Sınıflandırma
252	LİNYİT YAKITLI TERMİK SANTRALDE ELEKTRİK ENERJİSİ ÜRETİMİNİN ÇOK ADIMLI İLERİ TAHMİNİ	Bu çalışmada gerçek zamanlı üretilen elektriksel güç zaman serilerinin kullanılmasıyla çok adımlı ileriye dönük tahmin çalışmaları anlatılmaktadır. Doğrusal Olmayan Otoregresif (NAR) ve Otoregresif Hareketli Ortalama (ARIMA) modelleri oluşturulmuş ve Afşin-Elbistan Termik B Santralinde üretilen generatör güç zaman serilerine uygulanmıştır. Veriler ham, 10 hareketli ortalama ve 20 hareketli ortalama olarak üç kategoriye ayrılırken, adım sayısı 6 adım ileri, 12 adım ileri ve 20 adım ileri olarak belirlenmiştir. NAR ve ARIMA modellerinin performans sonuçları 6 senaryo ile oluşturulmuş, ardından sonuçlar tablo ve grafikler ile karşılaştırılmıştır. Tüm çalışmalar sonucunda, hareketli ortalama ve ileri adım sayısı parametrelerinin model başarısını büyük ölçüde etkilediği görülmüştür.	ARIMA, NAR, Yapay Sinir Ağları, Zaman Serisi, Çok-Adımlı İleri Tahmin
255	GÜRBÜZ YÜZ TANIMA İÇİN ÇOK-KİPLİ ÖZNİTELİK FÜZYONU	Yüz tanıma çok sayıda uygulama alanı olan popüler bir bilgisayarla görü problemidir. Farklı ışık koşulları ve değişen yüz ifadeleri yüz tanıma problemini zorlaştıran etkenlerdir. Yüz tanıma işlemi için çeşitli yöntemlerle elde edilen öznitelikler yüze ait farklı karakteristik özellikleri yansıtır. Bu karakteristik özelliklerden faydalanılarak yüz tanıma işlemi gerçekleştirilir. Bu çalışmada, örüntü ve doku tanımada sıklıkla kullanılan Yerel İkili Örüntü ve Felzenszwalb Yönelimli Gradyan Histogram özniteliklerinin birleştirilmesi ile yüz tanıma problemine çok kipli bir çözüm sunulmuştur. Yüz imgesi bölgelere ayrılarak, her iki yöntem ile bölgelerden öznitelik vektörleri elde edilmiştir. Bununla birlikte elde edilen vektörlere öznitelik seçim yöntemleri uygulanarak hem vektör boyutu azaltılmış hem de başarım arttırılmıştır. Öznitelik seçimi sonucu her iki yöntem için seçilen öznitelik alt kümeleri birleştirilerek uzamsal ve spektral öznitelikleri içeren tek bir öznitelik vektörü haline getirilmiştir. Seçilen öznitelikler Ki-kare sınıflandırıcısı kullanılarak sınıflandırılmıştır. Önerilen yöntemin başarımı FERET veri setinde ölçülmüş, %89.45 yüz doğrulama ve %94.55 yüz tanıma başarımı elde edilmiştir.	Yüz Tanıma, Öznitelik Çıkartma, Öznitelik Birleştirme, Spektral Öznitelikler, Uzamsal Öznitelikler
257	Harita Kullanıcılarının Davranışlarının Göz İzleme, Elektroensefalogram ve Dijital Taslak Haritalar Yardımıyla İncelenmesi	Bu çalışma, uzman ve uzman olmayan harita kullanıcılarının mekânsal bellek yeteneklerini incelemeye yönelik kullanıcı deneylerinin tasarım süreçlerine odaklanmıştır. Deneylerde, farklı harita kullanıcı gruplarının haritaların içeriğini hatırlamaları istendiğinde geliştirdikleri dikkate bağlı bilişsel stratejilerini açığa çıkarmada kullanılan bilişsel yük; taslak haritalar, göz izleme ve elektroensefalogram (EEG) gibi farklı yöntemlerden yararlanılarak ölçülmüştür. Birinci deneyde kullanıcılardan, basitleştirilmiş bir 2B topografik haritanın ana yollar, yerleşim, su ve yeşil alanlar gibi temel yapı elemanlarını, zaman kısıtlaması olmaksızın, ezberleyerek hatırladıklarını serbest elle çizmeleri istenmiştir. Görev sırasında kullanıcıda açığa çıkan bilişsel yük, çizilen taslak haritaların analizinin yanı sıra, sabitleme ve ilgi alanı (AoI) tabanlı göz izleme ve ortalama alfa gücü ve frontal alfa asimetrisi (FAA) gibi EEG metriklerine bağlı olarak değerlendirilmiştir. Karmaşık yapıda tasarlanan ve farklı zorluk seviyelerini içeren ikinci deneyde, çoktan seçmeli grafikler kullanılmış ve denemelerde zaman kısıtlaması uygulanmıştır. Sonuçların değerlendirilmesi aşamasında, ilk deneyden farklı olarak, bilişsel yük tespiti için EEG güç spektral yoğunluk değişimlerinden yararlanılmış; pariyetal alandaki alfa ve frontal alandaki teta frekanslarının olaya bağlı (de)senkronizasyonları dikkate alınmıştır.	EEG, Göz İzleme, Taslak harita, Bilişsel kartografya
258	Meteorolojik Verilerin Bağlantılı Veriye Dönüştürülmesi: Karadeniz Bölgesi Örneği	Semantik Web’in gereği olan Bağlantılı Açık Veri üretimi, bağlantılı veri teknolojilerinin sağladığı avantajlar ile konumsal ve konumsal olmayan veri ile iş yapan bütün kamu ve özel kuruluşlar için önemlidir. Veriye daha kolay erişilebilmesi, veri paylaşımı, verinin kullanılabilirliğinin artması ve veri tekrarının önlenmesi bu avantajlar arasındadır. Coğrafi bilgi sistemleri, risk yönetimi, hava tahminleri ve hava kirliliğinin modellenmesi, su kaynakları, tarım, hava trafiği ve endüstri gibi birçok alanda önemli derecede kullanılan meteorolojik verilerin bağlantılı açık veriye dönüştürülmesi gerekli ve önemlidir. Bu çalışmada meteorolojik verilerin bağlantılı veriye dönüştürülmesi Karadeniz bölgesi örneği ile gerçekleştirilmiştir. Bölgeye ait meteorolojik istasyon ve gözlem verileri ilgili hava ve meteoroloji kavramlarını içeren ontolojilerle referanslandırılarak RDF verisi üretilmiştir. Üretilen Meteorolojik RDF Verisi ile bağlantılı açık veri kaynağı olan DBpedia veri seti arasında bağlantılar kurularak Bağlantılı Meteorolojik Veriler elde edilmiştir. Silk bağlantı editörü ile otomatik olarak bulunan bağlantı sonuçları, meteorolojik verilerle DBpedia veri kaynağı arasında hesaplanan benzerlik değerlerinin yüksek olduğunu göstermektedir.	Bağlantılı Veri, Meteorolojik Bağlantılı Veri, RDF, Semantik Web, Ontoloji
259	Coğrafi Bilgi Sistemlerinin Türkiye’deki Tarihsel Gelişimi Ve Mevcut Durumu	İnsan türü Dünya’da var olduğundan beri doğayı, çevresi ve çevresinde gerçekleşen olayları anlama ve biçimlendirme çabası içerisindedir. Yer seçiminden üretime, yapılaşmadan tüketime tüm faaliyetlerinde doğadan edindiği bilgiyi kullanmış; iklim, toprak, topografya gibi çevresel verileri analiz ederek yeni kararlar üretmiştir. Ancak özellikle Sanayi Devrimi sonrası, doğadan kopuş yaşanmış ve doğaya ilişkin bilgiler unutulmaya başlanmıştır. Bunun yanında nüfusun artması ile ihtiyaçlar da artmış ve bu ihtiyaçların karşılanması için doğanın kısıtları göz ardı edilmeye başlanmıştır. Bunların bir sonucu olarak çevresel kaynaklar insan ihtiyaçlarını karşılayamaz ve kendini yenileyemez hale gelmiştir. Yaşanan çevresel felaketler, bu etkinin ne denli keskin olduğunu göstermektedir. Coğrafi Bilgi Sistemleri (CBS), bu sorunlara çözüm arayışından çıkmış, insanların sınırsız ihtiyaçlarını sınırlı kaynaklarla karşılamak ve gezegenin problemlerini analiz edip onlara çözüm bulmak için kullanılan gelişmiş bir araçtır. Günümüzde CBS, özellikle planlama çalışmaları için etkin bir karar verme mekanizmasıdır. Dünyada CBS kullanımı teknolojinin gelişimine paralel biçimde ilerlemiştir. Türkiye’de CBS kullanımı ise kamu kurumlarında gerekli ve yeterli altyapı eksikliğinden kaynaklı kısıtlı iken çoğunlukla özel sektörde karşılık bulmaktadır. Bu çalışmada, CBS’nin dünyada ve Türkiye’deki tarihsel gelişimi; kamu, özel sektör ve akademik çalışmalar açısından incelenmiş, Türkiye’deki mevcut durumu ortaya konmuş ve geleceği için olanaklar tartışılmıştır.	Türkiye’de CBS’nin Tarihsel Gelişimi, CBS’nin Tarihi, Kamuda CBS Gelişimi, Akademide CBS’nin Gelişimi, Özel Sektörde CBS’nin Gelişimi
260	Mobilya ve Enstalasyon Etkileşiminde Bilgisayar Destekli Uygulamalar	Bu çalışma mobilya tasarımı ve enstalasyon sanatı etkileşimini bilgisayar destekli uygulamalar kapsamında ele almaktadır. Teknolojik gelişmeler sonucunda yaygınlaşan bilgisayar destekli uygulamalar her alanda olduğu gibi tasarım ve sanat alanlarında da oldukça etkili olmaktadır. Sınırları giderek bulanıklaşan tasarım ve sanat disiplinleri arasında yer alan çalışmalar farklı ve yaratıcı tasarım çözümleri ile sonuçlanmaktadır. Bu tasarım çözümlerinin önemli bir kısmı mobilya tasarımı alanında görülmektedir. Tasarım ve sanat arakesitinde yer alan mobilya tasarımları çoğunlukla mekân ve kullanıcı deneyime dayanan Enstalasyon Sanatı ile etkileşim içerisindedir. Bu etkileşim sonucunda ortaya çıkan tasarımlar bienal, fuar, festival gibi sanatsal etkinliklerde sergilenerek mobilyaya farklı açılımlar kazandırmaktadır. Mobilya tasarımı ve enstalasyon sanatı etkileşiminde gerçekleşen tasarımların önemli bir bölümünde bilgisayar destekli uygulamaların kullanıldığı görülmektedir. Çalışma bu kapsamda mobilya-enstalasyon etkileşimi ile şekillenen dokunsal duyumlar, dijital interaktivite ve sanal gerçeklik üzerine örnekleri içermektedir. İncelenen örneklerdeki yaklaşımlar mobilya tasarımları başta olmak üzere tasarımcı yöntemleri, kullanıcı alışkanlıklarına ilişkin yeni açılımlara imkân sağlaması açısından oldukça önemlidir. Çalışma mobilya -enstalasyon etkileşimli tasarımlarda dijital teknolojilerin etkilerine yönelik tespitlerin sunulmasıyla sonuçlanmıştır.	Mobilya tasarımı, Enstalasyon sanatı, Dokunsal duyumlar, Dijital interaktivite, Sanal gerçeklik
261	Elektrikli Araçlar ve Şarj İstasyonlarının Konumlandırılması	Günümüzde sürdürülebilir yaşamın kurulabilmesi için pek çok çalışma yapılmaktadır. İklim krizini arttıran sera gazları salınımının büyük oranda ulaşım sektöründen kaynaklandığı, dünya genelinde kabul görmüş bir gerçektir. “Bu sektörün tüketilen petrol enerjisindeki payının fazla oluşu, özel araç sahipliğinin ve kullanımının günden güne artması, hızla artan nüfus ve benzin pompa fiyatlarının yıllar itibariyle artan bir eğilim göstermesinin sorunlar doğurduğu açıktır” (Varol, Öztürk, ve Öztürk, 2018). İçten yanmalı motorların kullanmakta olduğu fosil yakıttan elde edilen enerjinin yenilenemez bir enerji olması, ekonomik olmaması sebepleri ile de elektrikli araçların gelişimi ivme kazanmıştır. Elektrikli araçların çevreye duyarlı oluşu göz önünde bulundurulduğunda sürdürülebilir yaşama katkı sağladığı görülmektedir. Elektrikli araç teknolojisinin geldiği son noktada araçların menzilleri ve mevcut şarj istasyonu konumları gibi parametreleri eklediğimizde şehirler arası yolculuğu verimli hale getirecek şarj istasyonları yetersizdir. Bu çalışma şehirler arası ulaşımda elektrikli araçların şarj kapasiteleri ve menzilleri göz önünde bulundurularak, şarj istasyonları için uygun konumların seçilmesi üzerine gerçekleştirilmiştir.	elektrikli araç, şarj istasyonu, coğrafi bilgi sistemleri
263	Saldırı Tespit Sistemlerinde Sınıflandırma Yöntemlerinin Kıyaslanması	İnternet hizmetlerinin hayatımızın her aşamasına girdiği günümüzde, kullanılan sistemlerin güvenliği her geçen gün daha da önem kazanmaktadır. Bu anlamda, Saldırı tespit sistemleri (STS) çok önemli yere sahip bir çalışma alanıdır. STS’ler büyük, orta ve küçük ölçekli kuruluşların trafik verilerinin analizinde kullanılır. Bu sistemlerin performansı, hatalı pozitif sınıflandırmalarının az olması ve saldırı türünü doğru kategorize etmesine bağlı olarak değerlendirilir. Birçok farklı yöntem ile STS çalışmaları yapılmakla birlikte, makine öğrenmesi (MÖ) yöntemleri tatmin edici çözümler sunabilmektedir. Bu çalışmada en yaygın kullanılan MÖ tekniklerinden destek vektör makinaları (DVM), rasgele orman (RO), k-NN (k- en yakın komşu), aşırı öğrenme makineleri (AÖM) yöntemleri tanıtılmış ve kıyaslanmıştır. Bu sistemlerin performansını değerlendirmek için veri seti olarak STS’lerin değerlendirilmesinde bir ölçüt olarak kabul edilen NSL-KDD kullanılmıştır. Doğruluk ve F score parametreleri kullanılarak modellerin performansları hesaplanmıştır. En iyi performans AÖM yöntemi ile elde edilmiştir. Hesaplanan doğruluk değeri %99,8, F score değeri %99,9 olarak hesaplanmıştır.	Saldırı tespit sistemi, destek vektör makinaları, aşırı öğrenme, rasgele orman, k-En yakın komşuluk
264	Tedarikçilerin TOPSIS ile Seçilmesi ve Gelişim Durumlarının Sezgisel Optimizasyon ile Belirlenmesi	Küreselleşmenin etkisiyle Türkiye’de üretim yapan işletmelerin sayısı gün geçtikçe artmaktadır. Bu durum perakende satış yapan işletmelerin seçebileceği tedarikçi sayısında artışlara neden olmaktadır. Ancak bazı işletmeler bulunduğu bölgede satışını yaptıkları ürünün markası ile tanındıkları için tedarikçi değişikliğinden kaçınmaktadır. İlgili markanın tedarikçisi ile arasındaki işbirliği bozulursa işletmenin satışlarında da düşüşler yaşanabilmekte olup, tedarikçi değişikliğine sıcak bakılmamaktadır. İşletme tedarikçisini değiştiremediği için tedarikçisinin kendisini geliştirmesini istemektedir. Bu çalışmada Burdur ilinde ev tekstili ürünleri satışı yapan bir işletme ele alınarak, işletmenin işbirliği yaptığı tedarikçiler arasından en iyisinin belirlenmesi ve diğer tedarikçilerin de kendilerini ne ölçüde geliştirmesi gerektiği problemi üzerinde durulmuştur. Analitik Hiyerarşi Süreci ve TOPSIS kullanılarak en iyi tedarikçi belirlendikten sonra diğer tedarikçilerin hangi ölçüde kendilerini geliştirmeleri gerektiği ise sezgisel optimizasyon ile belirlenmiştir. Toplamdaki 11 kriter belirlenirken 8 adet tedarikçi firma görüşü ile birlikte literatürden de yararlanılmıştır. Çalışmanın sonucunda ağırlığı en yüksek olan kriter “ürünün kalitesi” olarak belirlenirken en iyi tedarikçinin tespiti ve diğer tedarikçilerin optimum durumu da başarı ile tespit edilebilmiştir.	Analitik Hiyerarşi Süreci, TOPSIS, Sezgisel Optimizasyon, Tedarikçi İyileştirmesi
266	Bilgi Teknolojileri Yönetişim Uygulamaları, Güçlükler ve Kurumsal Performansa Etkileri	Bilgi Teknolojileri Yönetimi (BTY) birçok açıdan organizasyonlar için önemlidir. Bilişim Teknolojileri (BT) yatırımlarından daha iyi sonuç alınması ve işletmelerdeki çeşitli beklentilerin BT tarafından karşılaşması bunlara örnek gösterilebilir. Bu kapsamdaki bir diğer konu ise işletmelerin BT uygulamalarına göre kendi bilişim teknolojilerini nasıl yönetebildikleridir. En iyi uygulamalar (best practices) olarak nitelendirilen Bilgi Teknolojileri Yönetim Uygulamaları (BTYU), bu konulara çözüm getirmek üzere kullanılan yaklaşımların başında gelmektedir. Öte yandan, Kritik Başarı Faktörleri (KBF) ve Anahtar Performans Göstergeleri (APG) ise işletmeler tarafından kurumsal performans yönetiminde kullanılan araçlar arasındadır. Ancak, alan yazın taraması sonucunda BTYU’nın uygulama güçlüklerini, KBF ve APG’ne olan etkilerini ve bunlar arasındaki ilişkileri inceleyen yeterli sayıda çalışmaların bulunmadığı gözlenmiştir. Söz konusu araştırma problemine yönelik olarak bu çalışmada Sistematik Haritalama ile Sistematik Literatür Taraması yöntemlerinin bütünleştirilmesiyle gerçekleştirilen araştırmaya ait bulgular sunulmuş, sonuçlar BTYU ve kuramsal temeller çerçevesinde tartışılmıştır. Araştırmamız BTYU’nın iyileştirilmesine yönelik bir girişim olarak nitelendirilebilir.	Bilgi Teknolojileri Yönetimi, Kurumsal Performans, Kritik Başarı Faktörleri, Anahtar Performans Göstergeleri
267	Adli Bilişim İncelemelerinde Şifre Kırma Yöntem ve Teknikleri	Bilgi sistemleri ve veri kullanımındaki sonsuz artış, bilgi güvenliğinde tehlikenin doğuşunu tetikledi. Son yayınlanan raporlara göre askeri kuvvetler ve e-ticaret web siteleri dışında sıradan kullanıcılarda sistemleri ve belgelerini korumak için şifreleme teknikleri kullanmaya başlanmışlardır. Alınana tedbirlere rağmen çeşitli gizleme tekniklerini kullanarak hazırlanan akıllı saldırılar mevcut korunma yöntemlerini atlatarak hedef sistemdeki parola ve kullanıcı adlarını ele geçirebilmektedir. Kurumsal firmalar ve sıradan kullanıcılar verilerini gizlemek için yeni nesil şifreleme yöntemlerini yaygın olarak kullanmaktadır. Bu durum özellikle adli olaylara konu olan bilgi sistemleri ve dosyaların incelenmesinde büyük engeller oluşturmaktadır. Eğer şüpheli kişi kullanmış olduğu bilgi sistemi veya dosyalarını şifrelenmiş ise delil elde etmek için önce bu şifrelerin önceden bilinmesi ya da şifrenin kırılması gereklidir. Bu adımda şüpheli kendi rızasıyla parola kolluk kuvvetlerine vermemesi durumunda adli uzmanlar çeşitli yönetmelerle şifreleri kırmaya çalışmakta bu süreç genellikle zor olmakta ve bazı durumlarda şüpheli sistemdeki şifreli verilere ulaşılamamaktadır. Bu çalışma iki katkı sunmaktadır. İlk olarak en çok kullanılan şifre kırma yöntemleri detaylı olarak incelenmiştir. İkincisi, “BitLocker” veri şifreleme yöntemiyle şifrelenmiş örnek bir adli vaka incelenerek şifreli verileri kırılma adımları incelenmiştir. Sonuçlardan şifrelenmiş verilerin erişmek için kullanılan yöntemin etkili olduğunu ve şifrelerin kırıldığı göstermektedir.	Şifre Kırma, Veri Şifreleme, Güvenlik Saldırıları, Analiz Yöntemleri
268	MFKK Özniteliklerine Eklenen Logaritmik Enerji ve Delta Parametrelerinin Yaş ve Cinsiyet Sınıflandırma Üzerindeki Etkileri	Konuşmacıların yaş ve cinsiyet gruplarının otomatik olarak belirlenmesi önemli bir araştırma konusudur ve başta çağrı merkezleri olmak üzere birçok alanda farklı amaçlarla kullanılmaktadır. Bu çalışmada Mel Frekansı Kepstrum Katsayılarına (MFKK) eklenen logaritmik enerji ve delta parametrelerinin otomatik yaş ve cinsiyet tanıma üzerindeki etkileri araştırılmıştır. Konuşma sinyallerinden çıkarılan MFKK öznitelikleri, Gauss Karışım Modeli (GKM) süpervektörlerine dönüştürüldükten sonra Destek Vektör Makinesine (DVM) uygulanmış ve gerçekleştirilen optimizasyon süreci sonunda konuşmacıların yaş ve cinsiyet gruplarına karar verilmiştir. Çalışmada MFKK’ya eklenen parametrelerin yanı sıra MFKK sayısının ve GKM bileşen sayısının başarı üzerindeki etkileri de araştırılmıştır. MFKK sayısı 8 ile 20, GKM bileşen sayısı ise 32 ile 256 arasında değiştirilerek sistem üzerinde testler yapılmıştır. aGender veritabanının geliştirme bölümündeki 299 konuşmacının 1388 konuşması ile yapılan testlerde en yüksek sınıflandırma oranı, 12 kepstral katsayıya logaritmik enerji, delta ve delta-delta parametrelerinin eklenmesi sonucunda %60.23 olarak hesaplanmıştır. Çalışmada optimum GKM bileşen sayısı 128 olarak belirlenirken, logaritmik enerji, delta ve delta-delta parametrelerinin başarı üzerindeki etkileri sırasıyla %1.17, %3.24 ve %4.61 olarak saptanmıştır.	Yaş ve cinsiyet sınıflandırma, Konuşma işleme, Destek vektör makineleri, Gauss karışım modeli
269	Süperpiksel Küme Bölgeleri Tabanlı Aktif Çevrit Ve GrabCut Sinerjisini Kullanarak İnsan Kulağının Otomatik Bölütlenmesi	Kulak bölgesi bireyin yaşına bağlı olarak fizyolojik bakımdan çok az değişikliğe maruz kalan değerli biyometrik bilgi içeren bir insan vücut bölgesidir. Biyometrik bilgi elde etmede kulak bölgesinin kullanımıyla ilgili çeşitli yöntemlerde kulak bölgesinin elle, yarı otomatik veya tam otomatik olarak bölütlenmesi önemli bir araştırma alanıdır. Çalışmamızda, insan kulak bölgesinin görüntüden tam otomatik olarak bölütlenerek arka plandan ayrıştırılması için süperpiksel küme bölgeleri, jeodezik bilgiye dayanan aktif çevrit tespiti ve çizge kesme yoluyla ön plan ayrıştırma işlemleri uygulayan bir yaklaşım sunulmaktadır. Çalışmamızdaki bu yaklaşım sayesinde kulak ön plan maskesi programatik ve tam otomatik biçimde kulak görüntüsünden oluşturulmaktadır. Kulak görüntüleri veri kümesi ile yapılan deneylerde uzman tarafından işaretlenen referans kulak bölgesi maskesi otomatik olarak oluşturulan ön plan maskesi ile karşılaştırılmıştır. Jaccard endeksi ölçütüne dayalı benzerlik oranları (birleşim kesişimi) dikkate alındığında yüksek başarım değerleri elde edilmiştir. Yaklaşımımız bu veri kümesindeki görüntüler için %84 ilâ %92 aralığında oldukça iyi başarım değerlerine sahiptir. Çalışmamızda, önerilen sinerjik yaklaşımın başarımı hem niteliksel hem de niceliksel olarak deneysel sonuçlarla ortaya konulmaktadır..	Süperpiksel, Aktif çevrit, Çizge kesme, Görüntü bölütleme
270	Mobil Devlet Kullanımını Etkileyen Faktörlerin Belirlenmesi: Ankara İli Örneği	Kablosuz ve mobil teknolojilerde yaşanan gelişmeler halka hizmet sunmada yeni bir kanal olan mobil devlete (m-devlet) olan ilgiyi arttırmıştır. Bu doğrultuda m-devlet uygulaması üzerinden sunulan hizmetlerin kullanıcılar tarafından benimsenmesi ve kullanılması kritik öneme sahiptir. Bu çalışmanın amacı, m-devlet kullanımını etkileyen faktörlerin belirlenmesidir. Literatür taraması sonucu m-devlet kullanımını etkilediği düşünülen yedi faktörden (bilgi kalitesi, güvenlik algısı, güven, hizmet maliyeti, kullanım kolaylığı, sosyal etki, yararlılık) oluşan kuramsal model ve çalışmanın hipotezleri oluşturulmuştur. Veri toplama aracı olarak M-Devlet Kullanımı Ölçeği (M-DKÖ) geliştirilmiştir. Çalışmanın verileri Ocak 2020 tarihinde Ankara’daki üç devlet üniversitesinde öğrenim gören 183 üniversite öğrencisinden toplanmıştır. M-devlet kullanımını etkileyen faktörlerin belirlenmesi için hazırlanan ölçeğinin faktör yapısı LISREL paket programı kullanılarak analiz edilmiştir. Ölçeğin yapı güvenirliği ve yakınsama geçerliği doğrulayıcı faktör analizi (DFA) ile gerçekleştirilmiştir. Analizler sonucu kuramsal modeldeki yedi faktörün t değerleri, hata varyansları, standart katsayıları ve uyum indeksleri kontrol edilmiştir. Çalışma sonucunda kuramsal modeldeki yedi faktörden biri olan hizmet maliyeti dışındaki diğer altı faktörün m-devlet kullanımını etkilediği görülmüştür.	M-Devlet, M_devlet kullanımı, Türkiye, Yapısal Eşitlik Modeli
271	Çevrimiçi Akademik Kaynaklarının Kullanımında Göz Davranışlarının Değerlendirmesi	Bu çalışmanın amacı, çevrimiçi akademik kaynak kullanımında göz hareketlerini incelemektir. Bu kapsamda ülkemizde en yaygın kullanıma sahip çevrimiçi akademik kaynaklardan olan Web of Science, Google Akademik (Google Scholar) ve YÖK Tez Merkezi web sitelerinin kullanılabilirlik testi esnasında en çok problem yaşanan görevler belirlenmiş ve kullanıcıların bu görevleri gerçekleştirirken sergilediği göz hareketleri analiz edilmiştir. En çok problem yaşanan görevler, görevlerin tamamlanması gereken süre ile tamamlanma süreleri arasındaki farkın yüksek olmasına, görevlerin tamamlanma durumlarına, fare tıklama sayılarına, sabit bakış sayılarına, sabit bakış sürelerine, sabit bakış yerlerine ve kullanıcı yorumlarına bakılarak belirlenmiştir. Bu işlemler için Tobii Studio 3.4.2 programı kullanılmıştır. Araştırma, çevrimiçi akademik kaynakları kullanma konusunda en az 2 yıl tecrübesi olan 21 akademisyen ile gerçekleştirilmiştir. Çalışmada geçerlilik için veri çeşitlemesi sağlanarak nicel ve nitel veriler birlikte kullanılmıştır. Bulgular sonucunda ara yüz tasarımındaki sıkıntılardan dolayı kullanıcıların yanlış yerlerde ve daha yoğun sabit bakış sergilediği, bu durumun da sabit bakış süreleri, fare tıklama sayıları ve görev tamamlama sürelerini olumsuz etkilediği ve memnuniyetlerini düşürdüğü belirlenmiştir. Bu problemlerin sebepleri incelenmiş ve çözüm için önerilerde bulunulmuştur.	Kullanılabilirlik, Göz İzleme, Göz Davranışları, Çevrimiçi Arama, Çevrimiçi Akademik Kaynaklar
272	EEG SİNYALLERİ İLE EPİLEPSİ KRİZİNİN TAHMİNLENMESİNDE RASSAL ORMAN ALGORİTMASI İLE HİPER PARAMETRE OPTİMİZASYONUN UYGULANMASI	Dünyadaki 50 milyondan fazla kişiden oluşan tüm nüfusun yaklaşık % 1'i epilepsi ve epileptik nöbetlerden etkilenmektedir (Litt, Echauz 2002) (Kandel ve ark., 2000). Epileptik nöbetler, beynin elektriksel aktivitesindeki bir rahatsızlıktan kaynaklanır. Epilepsi nöbetinin saptanması genellikle elektroensefalografik (EEG) sinyal incelendikten sonra uzman görüşü tarafından gerçekleştirilir. Bu manuel bir süreçtir ve büyük ölçüde doktorun uzmanlığına dayanır. Bu nedenle, doktorların daha az hatayla teşhis koymasına yardımcı olmak için otomatik tanı veya yardım sistemleri gereklidir. Bu çalışmada, epileptik nöbetlerin varlığını sınıflandırmak için iyi bilinen (Andrzejak ve ark. 2001) bir veri kümesi kullanılmıştır. Veri setinin farklı konfigürasyonları literatürde bir kısmı Lojistik Regresyon, Dalgacık yöntemi, Karar Ağacı, Destek Vektör Makinesi, Yoğun Sinir Ağları, vb. birçok veri madenciliği ve makine öğrenme algoritması ile incelenmiştir. İyi tanı beklentisini karşılamak için Rassal Orman kullanılarak sınıflandırma modeli geliştirilmiştir ve sonuçlar aynı veri seti üzerinde incelenen farklı yöntemlerle karşılaştırılmıştır. Çalışılan deneylerin bazı vakalarında %99,78 oranında doğruluk, %99,95 özgüllük ve %99,61 hassasiyet elde edilmiştir ve sonuçlar modelinin başarılı şekilde sınıflandırdığını göstermektedir.	EEG, Hiper Parametre Optimizasyonu, Makine öğrenmesi
274	KIZILÖTESİ DAMAR GÖRÜNTÜSÜ İŞLEME VE DAMAR TESPİTİ	Yüksek güvenlikli kişisel tanımlama giderek daha da önemli hale gelmektedir. Kimlik doğrulama için biyometrik imzalar kullanılmaktadır. Damar desenli kişisel doğrulama insan biyometrik imzalarından biridir. Damar desenli kişisel doğrulama güvenlik uygulamalarının yanında sağlık alanında da çok kullanılmaktadır. Obez kişilerin, koyu tenli kişilerin veya yanık vakaları gibi damarın bulunmasını zorlaştıran durumlarda tedavide veya muayenede güçlükler yaşanmaktadır. Kimlik doğrulamanın güvenilirliğini arttırmak ve sağlık alanındaki dezavantajları gidermek için birçok damar görüntüleme tekniği geliştirilmiştir. Bu çalışmada bu teknikler test edilmektedir. Gelecek çalışmalarda görüntü işleme yapılan görüntülerin ham görüntünün alındığı bölgeye geri yansıtılması hedeflenmektedir.	Kızılötesi damar görüntüleme, damar örüntüsü, damar tespiti
277	Wikipedia’daki Verilere Metin Madenciliği Yöntemlerinin Uygulanması	Wikipedia, internetin en geniş kaynak sitelerinden biridir. Herkesin katkıda bulunabildiği ücretsiz bir ansiklopedidir. Wikipedia çok geniş bilgi kaynağı oluşturması sebebiyle birçok insan tarafından tercih edilmektedir. Gün geçtikçe bu veri kaynağı büyümektedir. Ücretsiz, reklamsız ve birçok dil desteği bulunması Wikipedia’nın tercih edilme sebepleri arasındadır. Bu çalışmanın amacı metin madenciliği ile Wikipedia verilerinin işlenmesi ve analiz edilmesidir. Wikipedia üzerinden örnek alınan verilere metin madenciliği yöntemleri uygulanarak daha işlevsel hale getirilmiştir.	metin madenciliği, veri madenciliği, veri görselleştirme, wikipedia, python, jupyterlab
281	Artırılmış Gerçeklik Yardımı ile Öğrenme Deneyimi	Özet: Günümüzde teknoloji her anlamda hayatımızın içine girmiş bulunmaktadır. Teknoloji sayesinde hayatımız kolaylaşmakta zamanımızı daha etkin ve daha faydalı kullanabilmekteyiz. Eğitim alanı da teknolojik gelişmelerden etkilenmiştir. Artırılmış gerçeklik uygulamaları özellikle eğitim alanında oldukça öneme sahiptir. Artırılmış gerçeklik ile eğitim tıp eğitiminden fabrikalarda çalışanların eğitimi geniş bir yelpazede kullanılmaktadır. Çalışmamızda son zamanlarda hızla yaygınlaşan eğitimde artırılmış gerçeklik uygulamaları ele alınacaktır. Artırılmış gerçeklik ile sanal dünya ve gerçek dünya iç içe geçmektedir. Gerçek dünya görüntüleri üzerine bilgisayar veya mobil cihaz tarafından üretilen sanal görüntüler bindirilerek zenginleştirilmiş bir ortam ortaya konulmaktadır. Özellikle günümüzde sanal öğrenim ve klasik öğrenme yöntemlerini destekleyen bilişim teknolojileri Covid-19 salgını sebebi ile daha ön plana çıkmıştır. İnsanlar eğitimlerini gerçek dünya yerine sanal dünyadan almak istemektedirler. Bu çalışmada artırılmış gerçekliğin sanal öğrenimde kullanılabileceği bir uygulamanın gerçekleştirilmesi ele alınmıştır. Çalışma kapsamında bilgisayarı yeni tanıyan kişilerin bilgisayar parçalarını öğrenmesine yönelik bir mobil eğitim uygulaması tasarlanmıştır. Bilgisayarın açılış adımlarını bilmeyen kullanıcılar için bu işleyiş artırılmış gerçeklik ile gösterilmektedir. Ayrıca uygulama kapsamında bilgisayar ana kartı algılanarak üzerindeki parçalar gösterilmektedir.	Artırılmış Gerçeklik, Sanal Öğrenme, Eğitim, Mobil Cihaz
282	Finansal Haberlerin Bitcoin Fiyatlarına Etkisinin Yapay Sinir Ağları İle Analizi	Bilgisayar ve internet teknolojilerindeki gelişmeler, hayatımızın her alanında etkisini gösterdiği gibi ekonomi boyutunda da etkileri yadsınamaz. Ekonomi alanındaki yeni ekonomik reform mahiyetinde kabul gören bu yenilikler FinTek (Finans ve Teknoloji) kapsamı içerisinde yer almaktadır. FinTech inovasyonu ile ekonomide ademi merkeziyetçi bir akım başlatan Bitcoin, şu an dünya ekonomisinde önemli bir yere sahiptir. Bitcoin ile hayatımıza giren Blockchain (Blokzincir) teknolojisinin ise yakın gelecekte hayatımızın vazgeçilmez bir parçası haline geleceği öngörülmektedir. Tüm bu gelişmeler ışığında günümüzün popüler teknolojilerinden olan yapay zeka yöntemlerinden yararlanılarak, kitle haberleşme aracı olarak tanımlanan gazetelerde yer alan, insan ve toplumu ilgilendiren ve toplumun en önemli ihtiyaçlarından olan haberlerin, geleceğin para birimi olarak görülen Bitcoin üzerindeki etkileri ortaya konmak istenmiştir. Bu bağlamda 5 ulusal finans gazetesi belirlenip, Bitcoin’in ilk halka arz yılından itibaren yayınlanan haberleri olumlu ve olumsuz yorum içeriklerine göre sayısallaştırarak, Bitcoin altyapı teknolojisi olan blokzinciri verileri ile ikinci en popüler kripto para olan Ethereum’un ABD dolar karşılığı alınarak, yapay sinir ağları teknikleri ile oluşturulan ağ içerisinde ilişkilendirilmiştir. Çalışma sonucunda %99’luk tahminsel başarı içeren yapay sinir ağında, finansal gazetelerin yayınlamış olduğu Bitcoin içerikli haberlerin, Bitcoin fiyat tahminine güçlü bir etkisinin olmadığı sonucuna varılmıştır. Bunulan birlikte seçilen finansal gazetelerden The Wall Street gazetesinin diğer finansal gazetelere oranla Bitcoin fiyat tahminde nispeten etkisinin olduğu saptanmıştır.	FinTek, Bitcoin, Blokzincir, Yapay Sinir Ağları
283	Göğüs Kanseri Histopatolojik Görüntü Sınıflandırması	Meme kanseri, dünya genelinde kadınlarda, akciğer kanserinden sonra en çok rastlanan kanser türlerinden biridir. Kanserin erken teşhisi ve sınıflandırılması hastaların iyileşme sürecine olumlu etki edebilmektedir. Bu çalışmada, göğüs histopatolojik görüntülerinde kanser tespiti için derin öğrenme yaklaşımları sunulmuştur. Derin öğrenme mimarilerinin başarısı probleme özgü değişebilmektedir. Bu çalışmada, önceden eğitilmiş CNN mimarilerinden, VGG16, Inception-V3 ve iki derin sinir ağın birleşimi olan ağ (VGG16+Inception-V3) kullanılarak sınıflandırma yapılmıştır. Çalışma içerisinde birleştirme ağ yapısı VIHist olarak adlandırılmıştır. Önerilen yaklaşımların performansı, BreakHist veri seti üzerinde incelenmiştir. Tespit için kullanılan görüntüler 40X büyütülmüş görüntü slaytlarıdır. Elde edilen bulgularda, %99.03 başarı ile birleştirme ağ yapısı (VIHist) en yüksek doğruluk oranını vermiştir. Inception-V3 ağı, VGG16 derin sinir ağına göre ~%6 daha üstün performans göstermiştir. Hastalık üzerinde patoloji bilgisine sahip olunmamasına rağmen, önerilen derin öğrenme mimarileri ile hastalık tespitinde %98.3 ± %1 başarı elde edilmiştir. Sonuçlar incelendiğinde, literatürdeki başarılı çalışmalara göre performansın daha yüksek bulunduğu görülmüştür.	Göğüs kanseri, Inception-V3, VGG16
285	COVID-19 Sürecinde Esnek Personel Çalışma Düzeni için Excel Tabanlı Planlama Sistemi	COVID-19 salgını tüm dünyada olduğu gibi Türkiye’de de bütün sistemleri etkilemiş ve dengeleri değiştirmiştir. Dengeler yeniden şekillenirken, sistemler geri beslemelerle yeni tepkiler vererek devamlılıklarını sürdürmeye çalışmaktadır. Özellikle örgütler çalışma düzenlerini yeniden yapılandırmaktadır. İşten çıkarmaların kanunen yasaklandığı bu süreçte bazı örgütler çalışanlarını ücretsiz izne çıkartırken, bazıları ise kısa çalışma ödeneğinden yararlanarak çalışanlarını esnek çalışma sistemine geçirmiştir. Esnek çalışma sisteminde, örneğin bir bölümde, her gün çalışanların tamamı yerine bir kısmı işe gelmektedir. Böylece aslında dönüşümlü ve esnek bir çalışma düzeni oluşmaktadır. Bu makalede “esnek personel çalışma düzeni”, ek kısıtların bulunduğu bir atama problemi olarak ele alınmıştır. Bu karar probleminin çözümü için karma tam sayılı bir matematiksel model kullanılmıştır. Yetkili karar verici amirin kullanabilmesi için, Excel tabanlı bir karar destek sistemi geliştirilmiştir. Geliştirilen bu karar destek sistemi, COVID-19 salgın sürecinde esnek çalışma sistemine geçen bir üniversitenin Endüstri Mühendisliği Bölümü öğretim üyelerinin çalışma planlarının oluşturulmasında başarıyla uygulanmıştır. Sistem kolay kullanıma sahip, hızlı, uyarlanabilir ve etkin özelliktedir.	covid-19 salgını, esnek çalışma, kısıtlı atama problemi, excel, karar destek sistemi
286	Ray Bileşenlerinde Meydana Gelen Arızaların Görüntü İşleme Teknikleri ile Tespit Edilmesi	Bu çalışmada görüntü işleme teknikleri kullanılarak demiryollarında kullanılan ray, baglantı noktaları, travers gibi bileşenlerde oluşan, kusurların ve hataların tespiti gerçekleştirilmiştir. Demiryolu bileşenlerinde oluşan hataların erken tespiti yapılarak, bu hataların hızlı ve etkin bir şekilde ortadan kaldırılması ve bu hatalardan dolayı oluşabilecek kazaların ve kayıpların önüne geçilmesi amaçlanmıştır. Bu kapsamda demiryolu bileşenlerinden olan ray görüntülerinden bağlantı noktasında vidası olmayan, sıkma aparatı dönmüş veya çıkmış olan, ray çatlakları ve travers çatlakları bulunan görüntülerden oluşan 4 farklı bileşenden 7 farklı problem tespit edilerek çalışma gerçekleştirilmiştir. Elde edilen görüntülerden öncelikle SIFT, SURF, GLCM, LBP ve HOG olmak üzere 5 farklı öznitelik çıkarım yöntemi kullanılarak öznitelikler elde edilmiştir. Daha sonra elde edilen öznitelik vektörleri kullanılarak Decision Tree (DT), Gradient Boosting Classifier (GBC), Linear Discriminant Analysis (LDA), SVM, SVC, Logistic Regression (LR), Naive Bayes (NB), Nearest Neighbors(Knn), Neural Net (NN) ve Random Forest(RF) gibi 10 farklı makine öğrenmesi yöntemleri ile sınıflandırma işlemleri gerçekleştirilmiştir. HOG kullanılarak çıkarılan özniteliklerden SVM sınıflandırma yöntemi ile %98 oranında başarı gözlenmiştir.	DemirYolları, Çatlak-Kırık Raylar, GLCM, HOG, LBP, SURF, SIFT
287	Yapay Sinir Ağları ve Çoklu Doğrusal Regresyon Kullanarak Emeklilik Fonu Net Varlık Değerlerinin Tahmin Edilmesi	Bu çalışmada Türkiye’de faaliyet gösteren ve atak portföy yapısı ile tanımlanan 12 bireysel emeklilik fonunun Aralık 2005- Ocak 2020 dönemi arasında aylık olarak net varlık değerleri (NAV) çok katmanlı algılayıcı (ÇKA) ve çoklu doğrusal regresyon yöntemleriyle tahmin edilmeye çalışılmıştır. Bunun için 12 bağımsız değişken ve bir bağımlı değişkenden oluşan modeller oluşturulmuş; elde edilen sonuçların başarı oranları ve hata değerleri karşılaştırılmıştır. ÇKA yönteminde giriş katmanında 12 düğüm, 2 gizli katman ve her gizli katmanda 5 düğüm ve çıkış katmanında bir düğüm olan bir ağ modeli tasarlanmıştır. Tasarlanan bu ağ modelinde gizli katma sayısı ve her gizli katmandaki nöron sayısı aynıdır. Çoklu doğrusal regresyon modelinde 12 bağımsız değişken ile bir bağımlı değişken arasındaki bağıntıyı ortaya koymak ve tahminde bulunmak için her bir bireysel emeklilik yatırım fonunun net varlık değeri için bir model oluşturulmuştur. ÇKA ağının başarı oranı %77,40, R2 0,986, RMSE 0,011, MAE 0,006, MAPE 0,076; ÇDR ise başarı oranı ise %44,54, R2 0,981, RMSE 0,024, MAE 0,018, MAPE 0,400 olmuştur. Bu çalışma sonucunda ÇKA’nın başarısının geleneksel ekonometrik bir yöntem olan doğrusal regresyona göre daha iyi olduğu sonucuna ulaşılmıştır. Elde edilen bu sonuçlar Türkiye’de bundan önceki yapılan çalışmalar ile paralellik göstermektedir. Ayrıca bu çalışma profesyonel fon yöneticiler için de yönettikleri fonların performansını sürdürülebilir hale getirmesi ve değişen ekonomik koşullara göre portföylerini oluşturmasında yardımcı olacağı düşünülmektedir.	Bireysel emeklilik fonu, çoklu doğrusal regresyon, çok katmanlı algılayıcı
288	Bulanık TOPSIS Yaklaşımı ile Denizel Ortamlar için Malzeme Seçimi	Denizel ortamlar için malzeme seçimi önemli, zor ve karmaşık bir süreçtir. Karar destek amacıyla, bulanık ortamlarda karar vermek için kullanılan Bulanık İdeal Çözüm Benzerliği Tercih Sıralaması Tekniği (TOPSIS) yöntemi ile denizel ortamlar için malzeme seçilmesine yönelik bir model oluşturulmuştur. Modelde yer alan karar kriterleri bir uzman tarafından belirlenmiş ve bu karar kriterlerine göre alternatif malzemeler dilsel değişkenler ile değerlendirilmiştir. Modelde, dört ana kriter (korozyon direnci, maliyet, mekanik özellik ve işlenebilirlik) ve mekanik özellik ana kriteri altında dört alt kriter (akma mukavemeti, çekme mukavemeti, sertlik ve uzama) bulunmaktadır. Uzman tarafından belirlenen kriter ve alternatif değerlendirmelerine göre alternatif malzemeler sıralanmaktadır. Visual C# programlama dilinde oluşturulan modelin uygulandığı bir yazılım geliştirilmiştir. Yazılım sayesinde karar vericiler kriter ağırlıklarını değiştirerek kolayca farklı sıralamalar elde edebilir ve farklı ortamlar için malzeme seçebilirler. Çalışma sonucunda, oluşturulan modele duyarlılık analizi uygulanarak, kriterlerin etkisi ve öncelik sıralamaları yeniden değerlendirilmiştir.	TOPSIS, malzeme seçimi, bulanık mantık, çok kriterli karar verme
289	Müşteri davranış tahmini için bir model: Bankacılık sektörü için uygulama	Son yıllarda kampanya temelli satışlar çok büyük bir hızla artmaya devam etmektedir. Günümüzde birçok sektörde satışlar kampanyaya dayalı olarak gerçekleşmektedir. Bu nedenle kampanya yönetimi oldukça önemli bir konu haline gelmiştir. Literatürde kampanya planlaması ve yönetimi konusunda detaylı bir çalışma bulunmamaktadır. Bu makalede, bankacılık sektöründe kampanya yönetimi ve müşterilerin kampanyaya yönelik ileriye dönük davranışlarının tahmini için bir model geliştirilmiştir. Bankacılık sektörüne özgü geliştirilen birliktelik analizi yapısı kullanılarak bir Portekiz bankasına ait kampanya verilerinden yaygın öğe kümeleri ve birliktelik kuralları oluşturulmuştur. Elde edilen kurallarla kampanyaya katılan müşterilerin ileriye dönük davranışları tahmin edilmiştir. Ayrıca, müşterilerin davranışlarını etkileyen öznitelikler belirlenmiştir. Deneysel sonuçlar, en çok medeni hal ve kredi durumunun müşteri davranışını etkilediğini göstermiştir. Müşterilerin kampanyaya katılıp katılmayacakları geliştirilen model kullanılarak tahmin edilmiştir. Müşterilerin kampanyaya katılım tahmininde %87 oranında başarı sağlanmıştır.	Büyük veri analitiği, Veri madenciliği, Birliktelik analizi, Banka pazarlama kampanyası
296	Sınav Hazırlama ve Yönetimi Üzerine Bir Uygulama	Sınavlar öğrenme sürecinin önemli bir parçasıdır. Sınav sorusu hazırlamak, genellikle öğretim elemanları için zor ve zaman alıcı bir süreçtir. Ölçme ve değerlendirme süreçlerinin etkinliği ve verimliliğinin artırılması amacıyla bilişim sistemlerinden faydalanılmakta ve çeşitli sistemler geliştirilmektedir Bu çalışmada çeşitli sınav türlerine yönelik soruların hazırlanması, hazırlanan sorulardan sınav paketlerinin ve kitapçıkların hazırlanması gibi işlemleri içeren bir sınav hazırlama ve yönetme sistemi geliştirilmesi amaçlanmıştır. Soru ekleme esnasında sorular, kullanıcı tarafından değişik zorluk düzeylerine göre sınıflandırılmaktadır. Ayrıca geliştirilen sistem etkinliğin artırılması amacıyla sesli komut, sesli soru girişi gibi özellikler, güvenliğin artırılması amacıyla da sistem güvenliğine yönelik çeşitli modüller içermektedir. Ek olarak sınav türü test olan ve şablona uygun oluşturulan sınav kağıtlarının web kamera vasıtasıyla değerlendirilmesi sağlanmaktadır. Geliştirilen sistem ile Veri Madenciliği dersine yönelik örnek bir sınav hazırlanarak uygulanmıştır. Yapılan uygulamada soru ekleme, düzenleme, silme ve kitapçık hazırlama gibi işlemlerde başarı sağlanmıştır.	Sınav Hazırlama, Ölçme ve Değerlendirme, Soru Bankası
298	IoT Ağ Güvenliği için 802.1x, DMZ ve SSL-VPN Birleştirme Tabanlı Etkili bir Güvenlik Yöntemleri	IoT uygulamaları, sahip oldukları esnek yapıları ve sağladıkları birçok avantajdan dolayı birçok alanda karşımıza çıkmaktadırlar. IoT uygulamalarındaki artış, birçok güvenlik açığını da getirmektedir. Bu güvenlik açıklarını kapatmak ve oluşturulan sistemin güvenliğini sağlamak için mevcut teknolojiler, yeni teknolojilerle birleştirilerek bazı önlemler alınmalıdır. Bu çalışmada, IoT uygulama ağının güvenliğini sağlamak için, çeşitli güvenlik teknolojilerini bir arada kullanan bir yöntem önerilmiştir. Buna göre, kablosuz sensör cihazlarının, Wi-Fi ağına bağlanması için 802.1x teknolojisini kullanıldı. Böylelikle, ilk adımda yetkisiz kullanıcıların bu ağa bağlanmasına izin verilmez. İkinci adımda IoT verileri merkezi bir sunucu üzerinde toplanmış ve bu sunucu güvenlik duvarındaki DMZ bölgesine alınmıştır. Böylece, sunucuya erişim hem kısıtlanır hem de sunucu erişimlerinin günlüğü tutulur. Son adımda, güvenlik duvarında konfigüre edilen SSL-VPN ile dış ortamdan verilerin güvenli bir şekilde izlenmesi sağlanmıştır. Önerilen yaklaşımın en büyük avantajları, mevcut Wi-Fi ağlarında rahatlıkla kullanılabilir olması, haberleşme güvenliğini sağlaması ve düşük maliyetli olmasıdır. Bu avantajları göz önünde bulundurulduğunda, IoT ağ güvenliği alanında önemli bir çalışma olduğu düşünülmektedir.	IoT, IEEE 802.1x, DMZ, SSL-VPN, Kablosuz Sensör Ağları, Ağ Güvenliği, Wi-Fi Güvenliği
299	Üniversite 4.0’a Dijital Dönüşüm: Bir Yol Haritası	Beşeri sermayeden beklenen gerekli bilgi ve beceriler Endüstri 4.0'dan etkilenmiştir. Bu harekete ayak uydurabilmek ve nitelikli insan kaynaklarını mezun edebilmek için üniversitelerin kendilerini güncellemeleri ve Üniversite 4.0'a geçmeleri gerekmektedir. Bu çalışmada, farklı özelliklere sahip büyük ve küçük üniversitelerden seçilen örneklem üzerinde bir araştırma yapılmıştır. Bu araştırmada ilk olarak üniversitelerin yapısal özellikleri ve bu kurumdaki tüm paydaşları ilgilendiren bilgi yönetim sistemleri incelenmiştir. Ayrıca, üniversitelerin dijital dönüşüm sürecine yardımcı olacak bir yol haritası önerilmiştir. Bu modeldeki elemanların akışı, tüm dönüşüm süreci için bir temel oluşturmak üzere mantıksal olarak belirlenmiştir. Bu çalışma, bu alandaki araştırmacılara ve bu dönüşüm sürecinde çalışacak tüm çalışanlara yeni bir model getirerek literatüre katkıda bulunmaktadır.	endüstri 4.0, eğitim 4.0, öğrenme yönetim sistemi, dijital dönüşüm
300	Veri Bilimi Uygulamalarının Hastalık Teşhisinde Kullanılması: Kalp Krizi Örneği	Dünyanın en yaygın hastalıklarından olan kalp hastalıklarının, uzun süre daha bir numaralı ölüm sebebi olmaya devam edeceği öngörülmektedir. Kalp hastalıkları faktörlerinin birçoğunun önlenebilir ya da tedavi edilebilir olması hastalık sonucu can kaybının azalması için bir fırsattır. Bu nedenle, vaka verilerine algoritmik ve istatistiksel yöntemler uygulayarak hastalığın tespitini amaçlayan birçok çalışma yapılmıştır. Bu çalışmanın amacı, belirlenen niteliklerin kalp krizi tanısıyla ilişkisini incelemek ve kalp krizi tanısını maksimum düzeyde doğru tahmin etmektir. Göğüs ağrısı tipi, egzersize bağlı anjin ve egzersize bağlı ST depresyonu niteliklerinin kalp krizi tanısıyla yüksek oranda kolerasyona sahip olduğu bulgulanmıştır. Analiz sonuçları görselleştirilerek çalışmaya eklenmiştir. Kalp krizi teşhisi için diğer çalışmalarda başarı gösteren C4.5 karar ağacı, k-en yakın komşu, rastgele orman ve DVM olmak üzere 4 farklı algoritma uygulanmış ve sonuçları karşılaştırılmıştır. Kalp krizi tanısını en doğru tahmin eden algoritma C4.5 karar ağacı algoritması olmuştur.	Kalp Krizi, Veri Bilimi, C4.5 Karar Ağacı, K-En Yakın Komşu, Rastgele Orman, Destek Vektör Makineleri
301	İŞ SAĞLIĞI VE GÜVENLİĞİ ÖNLEMLERİNİN ETKİNLİĞİNİN GÖZ İZLEME CİHAZI İLE BELİRLENMESİ	Bilişim sistemleri, iş sağlığı ve güvenliği alanındaki kontrol kayıtları, eğitimler ve çevre ölçümlerinde de kullanılmaktadır. Bununla birlikte, insan-bilgisayar etkileşimi alanında kullanılan kullanılabilirlik test yöntemlerinin iş sağlığı ve güvenliği (İSG) çalışmalarına uygulanması konusunda literatürde bir boşluk olduğu görülmektedir. Bu çalışmada iş sağlığı ve güvenliği önlemlerinin etkinliğinin kullanılabilirlik test yaklaşımı ile tespit edilmesi amaçlanmıştır. Kullanılabilirlik testi göz izleme cihazları yardımı ile gerçekleştirilmiştir. Bu deneysel araştırmaya 26 katılımcı dâhil edilmiştir. Çalışmada göz izleme cihazı takmış olan katılımcılardan yangın varmış gibi davranarak çıkışa yönelmeleri istenmiştir. İki farklı kurumda üç farklı deney yapılmıştır. Katılımcıların yangın ekipmanları, alarm butonları ve çıkış işaretlerine odaklanma süreleri ve odaklanma sayıları incelenmiştir. Ek olarak 12 İSG uzmanı ile görüşülerek uzman görüşleri çalışmaya dâhil edilmiştir. Sonuç olarak risk analizlerinin tek başına yeterli olmadığı ve risk analizi sonucunda alınması gereken önlemlerin tespitinde bilişim sistemleriyle yapılacak olan daha kapsamlı analizlere olan ihtiyaç ortaya koyulmuştur. Çalışmada önerilen yöntemin diğer acil durum ve afet bağlamında da değerlendirilebileceği önerilmiştir.	göz izleme cihazı, kullanılabilirlik, insan-bilgisayar etkileşimi, iş sağlığı ve güvenliği
303	RASTGELE ORMAN ALGORİTMALARI İLE OTEL ÖZELLİKLERİ ANALİZİ	Günümüzde insanlar otel yelpazesinin çok geniş olması nedeniyle otel seçimlerini, kendi tercihleri doğrultusunda filtreleyerek gerçekleştirmek istemektedirler. Farklı yaş grupları ve çocuklu ailelerin otellerden beklentileri değişmektedir. Örneğin, çocuklu aileler çocuklarının da eğlenerek vakit geçirebilecekleri, denize yakın, kumlu plaja sahip olan otelleri tercih etmektedirler. Daha ileri yaş gruplarında sessiz, spa özellikleri olan oteller tercih edilebilmektedir. İnsanların tercihleri mevsimlere göre de değişiklik gösterebilmektedir. Bu nedenle otel rezervasyonu yapan şirketler için; belirli müşteri gruplarına, bütçeye, yerleşim bölgesine ve mevsimlere göre tercihlerin yorumlanabilmesi önem arz etmektedir. Bu çalışmada müşteri tercihlerinin otel özellikleri bakımından yorumlanabilmesi için, ilk olarak otel özellikleri frekans analizi yöntemi ile azaltılmıştır. Kalan özellikler üzerinde Rastgele Orman Algoritmaları çalıştırılarak yaş gruplarına, mevsimlere ve çocuklu ailelere göre önemli otel özellikleri belirlenmiştir.	Rastgele Orman Algoritmaları, Otel Özellikleri, Otel Öneri Sistemi, Akıllı Seyahat
304	Collatz Konjektürü’nün Bilgisayar Programı ile Hesaplanmasında Parite Sekansı Yöntemi Yaklaşımı	Bu makalede, collatz konjektürü’nün bilgisayar programı ile hesaplamasında parite sekansı yöntemi yaklaşımı anlatılmıştır. Collatz konjektürüne dair kapsamlı araştırmalar ve çalışmalar yapılmış, tüm bilgilerin makalede yer alması amaçlanmıştır. Collatz konjektürünün hesaplanmasında kullanılacak olan parite sekansı yöntemi üzerinde çalışılmıştır. Yöntem için metodoloji oluşturulmuş, bilgisayar programları geliştirilmiş, sonuçlar bilgisayar çıktıları ve çıktılardan oluşan tablolar olarak paylaşılmış ve grafikler ile zenginleştirilmiştir. Collatz konjektürünün hesaplanmasına yönelik standart yöntemler karşılaştırılmış ve yöntem önerisinde bulunulmuştur. Üzerinde çalışılan yöntemlerin bilgisayar programları sayesinde etkinliği ve performansları ölçümlenmiştir. Önerilen yöntemin standart yönteme oranla daha başarılı olduğu yönünde bulgulara ulaşılmıştır. Tüm çalışmalara ayrıntılı olarak makale içerisinde yer verilmiştir. Makale çalışmasınında elde edilen yöntem özet değerleri ve karşılaştırma bilgileri, sonuç kısmında paylaşılmıştır.	Collatz Konjektürü, Bilgisayar Hesaplamalı Yöntemler, Parite Sekansı Yöntemi, Lothar Collatz, Dolu Taneleri Problemi
305	SOSYAL AĞLARDA METİN VE GÖRÜNTÜ TABANLI ANLAMSAL ÇIKARIM YÖNTEMLERİNİN İNCELENMESİ	Sosyal ağların gün geçtikçe daha popüler hale gelmesi sebebiyle, çok sayıda kullanıcı sürekli olarak aktif sosyal ağ kullanıcısı durumundadır. Aktif kullanıcılar sürekli olarak gördüklerini ve düşündüklerini paylaşmaktadır. Sosyal ağ kullanıcıları ilgilendikleri kişileri takip etmekte, mesajlarına yorum yapmakta ve diğer kişilere iletmektedir. Bu şekilde, sosyal ağlarda kullanıcılar tarafından üretilen çok büyük miktarda veri bulunmaktadır. Bunun yanında; kameralı cep telefonları sayesinde metinsel paylaşımlar yanında görüntü ve video paylaşımları da yapılmaktadır. Bu çalışmada, sosyal ağlarda metin ve görüntü tabanlı anlamsal çıkarım yöntemleri incelenmiştir. Farklı anlamsal çıkarım yöntemlerinin, kullanıldığı alanlara göre avantajları vurgulanmıştır. Son olarak da, bu alanda gelecekte ne gibi çalışmalar yapılabileceğine dair bilgiler verilmiştir.	Analiz, Anlamsal çıkarım, Sosyal Ağ
306	YÜKSEK RAFLI DEPOLAMA SİSTEMLERİNİN ENERJİ OPTİMİZASYONUNDA ANOMALİ TESPİTİ İÇİN SINIFLAMA ALGORİTMALARININ KARŞILAŞTIRILMASI	Birimler arasında sağlıklı veri akışının sağlanması ile dijitalleşen üretim sistemleri ve bu dijitalleşme süreci doğrultusunda otomatikleşen zeki fabrika yapıları gün geçtikçe üretim endüstrisinde kendisine daha fazla yer bulmaktadır. Bu tür sistemler, üretim önemli gelişmeler ve teknolojik ilerlemeler sağlamış olsa da çeşitli sorunları da beraberinde getirmektedir. Bunlardan bir tanesi de otonom çalışan üretim sistemlerinde gerçekleşen bir anormal durumun hızlı bir şekilde tespit edilerek, çözüme kavuşturulması sürecidir. Bu kapsamda son zamanlarda anomali tespiti için çeşitli çalışmalar yapılmaktadır. Anomali tespiti konusunda en çok destek alınan alanlardan bir tanesi de makine öğrenmesi algoritmalarıdır. Bu çalışmada, yüksek depolama sistemlerinin enerji optimizasyonu hakkında uygulanmış bir prototip çalışmadan elde edilmiş olan iki farklı veri seti üzerinde çeşitli makine öğrenmesi algoritmalarının performansları test edilmiştir. Sonuç olarak, Yapay Sinir Ağları, C4.5 Karar Ağacı, Rastgele Orman ve k En Yakın Komşu algoritmaları ile oluşturulan öğrenme modelleri, test edilen veri setleri içerisindeki anomalileri tespit etme konusunda yüksek başarım oranı elde etmişlerdir. Özellikle bu algoritmalar içerisinde Rastgele Orman algoritması yaklaşık %98 seviyesindeki doğruluk performansı ile dikkat çekmiştir.	Anomali Tespiti, Sınıflandırma, Makine Öğrenmesi, Zeki Fabrikalar
308	Eğitim Kurumları İçin VDI ve Uygulama Sanallaştırmanın Faydaları	Öncelikle sanallaştırma günümüz gelişen bilgi ve iletişim teknolojisinde her alanda ismini duyduğumuz bir terim haline gelmiş bulunmaktadır. Sanallaştırma küçük-büyük işletmeler fark etmeksizin avantajlarının ağır bastığı bir yapı olarak tanımlanır. Artan iş yükü kullanıcıların gereksinimlerinin değişken olması, sanallaştırmanın önemini artırmaktadır. Bu tezdeki temel amacımız, eğitim kurumlarında büyüyen teknoloji ile birlikte bilgisayar altyapısını ve sistemi en verimli ve en düşük bütçe ile aktif kullanabilmektir. Makalede ayrıca uygulama sanallaştırmanın eğitim kurumunda sağladığı faydalar, kolaylıklar ve önerilere yer verilmiştir. Sanallaştırma ile, kurumda kullanılan mevcut eski donanıma sahip bilgisayarların sanallaştırma yazılımı ile geri dönüşümü sağlanarak, ana sunucudan tanımlanan kaynaklar ile geri kullanımıyla kuruma maddi olarak faydalar sağladığı görülmektedir. Ayrıca öneri olarak ssd diskli ince istemci bilgisayarlar ile kullanıcı açısından bakıldığında gerek uygulama sanallaştırma gerek masaüstü performansının gözle görülür bir artış olmaktadır. Sistemin uygulandığı süre içinde, kullanıcıya ve kuruma zaman ve enerji tüketimi açısından ekonomi sağlamış olduğu saptanmıştır.	Sanallaştırma, Sanal Sistemler, Uygulama Sanallaştırma, VDI Sanallaştırma
311	Farklı türdeki ağ ataklarının GNS3 platformunda analizi	Bu çalışmada, bilgisayar korsanlarının siber saldırılarda en fazla kullandığı DDoS, SQL enjeksiyonu ve XSS saldırıları GNS3 emulator platformunda modellenmiş, ağ güvenliği analiz edilmiştir. Ağlara yapılan saldırıları gerçek ortamında inceleyebilmek için Grafiksel Ağ Simülatörü (GNS3), sanal makineler, VMware iş istasyonu, güvenlik duvarı, yönlendirici ve anahtarlar kullanılarak bir ağ senaryosu tasarlanmıştır. Bu ağ üzerinde farklı teknikler ile saldırılar gerçekleştirilmiş, hedef sunucu ve cihazların saldırılardan etkilenmesi sağlanmıştır. Saldırı anında, saldırgan ve hedef cihaz arasındaki ağ trafiği Wireshark yazılımı ile kayıt altına alınmıştır. Ağ trafik kayıtları ve izler incelenerek, saldırılara ait değerlendirmeler yapılmıştır.	Ağ Saldırıları, SQL Enjeksiyonu, DDoS, XSS, GNS3, Ağ Güvenliği
313	Yapay Zeka Kullanarak Karmaşık Bir Ortamda Robotları Hareket Ettirme	Robotlar, farklı ortamlardaki çeşitli görevleri otomatikleştirmek için kullanılıyor. Bu uygulamalardan bazıları, robotların karmaşık ortamlarda gezinmesini ve hedeflerine ulaşmak için engellerden kaçınmasını gerektirir. Bu ortamların dinamik doğasına göre, robotların sürekli değişen ortamları işlemesine izin vermek için Yapay Zeka (AI) kullanılmaktadır. Mevcut teknikler yoğun işleme gücü ve enerji kaynakları gerektirir, bu da istihdamlarını sınırlayan birçok uygulamadır. Bu nedenle, bu çalışmada bir çarpışma tahmin edildiğinde robotun kontrolünü ele almak için yeni bir yöntem önerilmiştir. Çevrenin farklı gösterimleri kullanılır, böylece tarihsel bilgi verimli bir şekilde sağlanabilir. Ancak sonuçlar, tüm partinin kullanımının benzer karmaşıklıkla daha iyi performansa sahip olduğunu göstermektedir. Önerilen yöntem, navigasyon sırasında çarpışma sayısını azaltabilir ve robotun hızını artırabilir.	Robotik, Yapay Sinir Ağları, Takviye Öğrenimi, Işık Tespiti ve Değişimi
315	VİDEO ETİKETLEME UYGULAMALARINDA DERİN ÖĞRENME YAKLAŞIMLARININ KULLANILMASI ÜZERİNE KAPSAMLI BİR İNCELEME	Video etiketleme, otomatik bir şekilde videolar için etiket oluşturma olarak tanımlanmaktadır. Hem bilgisayar görmesi hem de doğal dil yaklaşımlarını birlikte içerdiği için gittikçe ilgi çeken bir alan olmaktadır İfadeleri doğal dilde üretip ve onları görüntü çerçeveleri ile birleştirmek zorlu bir süreçtir. Bu sorunu çözmek için çeşitli yaklaşımlar geliştirilmiştir. Bu çalışmada, video etiketleme araştırmalarındaki gelişmeler hakkında bir literatür çalışması sunulmuştur. İncelenen çalışmalar kullanılan yöntemlere göre farklı kategorilerde incelenmiştir. Yöntemler özetlenmiş, güçlü ve sınırlı yönleri analiz edilmiştir. Derin öğrenme, bu konuda kullanılan en yaygın yöntemlerden biridir. Video etiketleme sistemlerinde derin öğrenme yaklaşımlarının uygulanabilirliği üzerine araştırmalar yapılmıştır. Bu konuda kullanılan veri setleri, performans değerlendirme kriterleri karşılaştırılarak analiz edilmiştir. Derin öğrenme yöntemlerindeki gelişmeler video etiketleme konusunda yeni yaklaşımlar sağlamıştır. Video etiketleme konusunda yapılan çalışmalarda derin öğrenme yöntemlerinin kullanılması ile başarılı sonuçlar elde edilmiştir	Derin Öğrenme, Video Etiketleme, CNN
316	VERİ MADENCİLİĞİ TEKNİKLERİ İLE HİSSE SENETLERİ ARASINDAKİ FİYAT ETKİLEŞİMLERİNİN BELİRLENMESİ	Yatırımcıların halka açık şirketlere ait hisse senetleri üzerinde alım/satım işlemlerini gerçekleştirdiği kurumsal piyasalara genel olarak borsa ismi verilmektedir. Ülkemizde Borsa İstanbul(BİST) adıyla faaliyet gösteren borsa piyasası günlük yaklaşık 2,5 milyar lotluk işlem hacmi ile yatırımcıların ilgisini çekmektedir. Yatırımcıların hisse senedi seçiminde teknik analiz yöntemleri giderek artan bir önem kazanmaktadır. Gelişen yazılım teknolojileri ve veri madenciliği teknikleri sayesinde hisse senetlerinin geçmiş verileri üzerinde başarılı teknik analizler uygulanabilmektedir. Bu çalışmada, veri madenciliği teknikleri kullanılarak günlük fiyat değişimine göre birbirleri ile en çok hareket eden hisse senetlerine ait ilişki kurallarının ortaya çıkarılması amaçlanmıştır. Çalışma için BİST’te işlem gören 408 hisse senedine ait 2019 yılı boyunca 249 işlem günü için kapanış fiyatı, gün sonu fiyat değişimi ve günlük hacim verileri elde edilmiştir. Veriler üzerinde her bir işlem günü için K-Means yöntemi ile kümeleme yapılmış ardından elde edilen kümelere Birliktelik Kuralı yöntemlerinden Apriori algoritması uygulanarak yıl boyunca birbirleri ile en çok hareket eden hisse senetlerine ait ilişki kuralları elde edilmiştir.	BİST, Veri Madenciliği, Kümeleme, Birliktelik Kuralları
317	YİNELENEN HATA KAYITLARININ MAKİNE ÖĞRENMESİ VE DERİN ÖĞRENME YÖNTEMLERİ İLE TESPİT EDİLMESİ	Bir yazılım, geliştirme, bakım veya kullanım aşamasındayken beklenilen şekilde çalışmaması durumunda ortaya çıkan hatalar teknik ekip veya son kullanıcılar tarafından raporlanmaktadır. Raporlanan hata kayıtları, hatayı raporlayan kişiler tarafından farklı şekillerde sisteme girilse bile aynı hatayı işaret edebilir. Dolayısıyla, raporlanacak olan bir hata kaydının sistemde daha önceden bulunma ihtimali oldukça yüksektir. Hatayı düzeltecek olan geliştiricinin ilgili hata kaydının sisteme daha önce girilmiş olup olmadığını tespit etmesi oldukça yüksek çaba gerektirmektedir. Sisteme girilecek bir hatanın daha önce sistemde var olup olmadığını tespit etmek için otomatik bir tespit mekanizması gerekmektedir. Bu çalışmada, 3 farklı açık kaynak proje için hata kayıtları kullanılarak, yinelenen hata kayıtlarını makine öğrenmesi ve derin öğrenme yöntemleri ile tespit eden farklı modeller geliştirilmiştir. Çalışmada, kullanılan veri setleri için makine öğrenmesi algoritmalarının ve derin öğrenme yöntemlerinin başarımları karşılaştırmalı olarak incelenmiştir ve birleşik bir yöntem önerilmiştir. Önerilen birleşik yöntem tekil yöntemlere göre başarıyı en az %7.2 oranında artırmıştır.	doğal dil işleme, hata kaydı, hata raporu, yinelenen hata kaydı tespiti
318	ESTIMATION OF THE AGENT BEHAVIORS BY USING THE TAYLOR SERIES APPROXIMATION	In the agent-based modeling approach, agents play an important role in determining the behavior of the system. The agents are autonomous components of the agent-based model of a real system. An agent is defined as having a set of features and rules governing behavior and decision-making. In this study, a numerical solution is presented for determining some rules of behaviors of agents. Behavioral functions that will guide the actions of the agents in the model are handled with the Taylor series approach. The Taylor series can estimate a function value at the initial agent in terms of the function value and its derivatives at another agent. An agent-based cross-sectional model is examined with some experimental results by using Taylor series expansion. Compared to the results of the study which is presented with the agent-based modeling approach, the Taylor Series obtains successful solutions based on distance points of the agents. This study presents a hybrid model perspective by proposing a numerical method approach to determining agent behaviors.	Agent, Agent-based model, Taylor Series
319	EKRAN ÇÖZÜNÜRLÜĞÜNE DUYARLI BİR AKILLI ARAYÜZ YERLEŞTİRME YAKLAŞIMI	Bu makalede ilişkisel olarak tanımlanan bir kullanıcı arayüzünün akıllı ve dinamik bir yaklaşımla, gerçek zamanlı olarak değişken ekran çözünürlüklerine en iyi şekilde adapte olmasını sağlayacak bir algoritma sunuyoruz. Kullanıcı arayüzleri bilgisayarlar ve kullanıcılar arasındaki etkileşimi sağlayan yazılım ürünleridir. Bu arayüzlerin ortaya çıkartılmasında tasarımcılar ile yazılımcılara düşen görevler vardır. Günümüzde değişik cihazların desteklediği çok farklı ekran çözünürlüklerinin kullanımda olmasıyla birlikte geliştirilen uygulamalarında her ekran çözünürlüğünde başarıyla çalışması beklenmektedir. Fakat, mevcut durumda tüm farklı çözünürlükler için tasarımcılar ve yazılımcılar farklı arayüzler geliştirmekte ve bu arayüzlerin hem ilk geliştirimi hem de devam eden süreçte bakım ve güncellenmesi ciddi bir külfet getirmektedir. Bu problemin çözümü adına literatürde farklı yaklaşımlar önerilmiş olmakla birlikte, bu yaklaşımlar tasarım aşamasında harcanan eforu azaltmaya yönelik, gerçek zamanlı çalışmayan yaklaşımlardır. Bu çalışmada biz tasarımcı ve yazılımcıların üzerinden bu yükü alacak, uygulamanın geliştirilmesi esnasında bir defa ve basit bir ilişkisel modelle tanımlanacak bir veri yapısını ve bu yapıyı gerçek zamanda işleyerek verilen ekran çözünürlüğüne en uygun arayüze dönüştüren gerçek zamanlı bir yaklaşımı sunuyoruz. Kullandığımız veri yapısının hazırlanması son derece kolay olduğu gibi, tek bir arayüz tasarımından daha kısa bir zamanda hazırlanabilmektedir. Uygulamanın çalışması esnasında arayüzün oluşturulması da saniyenin altında gerçekleşmekte, gerçek zamanlı yeniden boyutlandırma işlemleri esnasında dahi arayüzde gecikme yaşanmamaktadır.	Değişken, Çözünürlük, Akıllı Yerleştirme, Kullanıcı Arayüzü, Duyarlı Tasarım
320	YAPAY ZEKA ETİĞİ ÇERÇEVESİNDE GELECEĞİN İŞLETMELERİ: DÖNÜŞÜM VE PARADİGMA DEĞİŞİKLİKLERİ	21. Yüzyıl, Yapay Zeka’nın yenilikçi çözümlerinin günlük hayatta yoğun bir şekilde hissedildiği bir zaman periyodu olmakla birlikte, Yapay Zeka tabanlı teknolojilerin önderliğinde hızla ilerleyen bir yüzyıl olarak hafızalara kazınmış durumdadır. Yapay Zeka insanlığın ve dünyanın geleceğini otonom zeki sistemler üzerinde inşa etmeye devam etmekle beraber, çeşitli endişeleri de beraberinde getirmektedir. Özellikle insanları da paradoksal durumlara iten etik ve ahlaki unsurların zeki sistemler tarafından nasıl değerlendirileceği merak konusu olmakta; hatta bu tür sistemlerin insan hayatına karşı tehdit taşıyıp taşımayacakları da sıklıkla tartışılmaktadır. Açıklamalardan hareketle bu çalışmanın amacı, Yapay Zeka Etiği ölçeğinde geleceğin işletmeleri açısından önem arz edebilecek çeşitli dönüşüm süreçlerini ve aynı zamanda güncel paradigma değişikliklerini ele almaktır. Bu bağlamda, öncelikli olarak Yapay Zeka’nın temellerine ve işletmeler tarafında nasıl uygulandığına yönelik genel bilgiler verilmiş, akabinde etik ölçekte olası problemler ve çözüm önerileri üzerine tartışılmıştır. Çalışmanın geleceğin işletmelerinde Yapay Zeka uygulamalarına ve Yapay Zeka’nın bu çerçevede yönetimine ilişkin çalışmalara ışık tutacağı düşünülmektedir.	Yapay Zeka, Yapay Zeka Etiği, Geleceğin İşletmeleri, Makine Öğrenmesi, Yapay Zeka’nın Geleceği
321	CNN İLE 2B GÖRÜNTÜLERDEN SERVİKAL OS KONUMUNU TAHMİN ETME	Otomatik bir rahim ağzı kanseri testinde, 2 boyutlu görüntülerden rahim ağzının yerinin tahmin edilmesi gerekir. Servikal os, dört kadran konumu gösteriminde veya 12 saatlik dilimler halindeki gösterimde her bir konumun yerini belirlemek için referans noktası olarak kullanılmaktadır. Servikal os noktasının hassas tespiti lezyonların doğru adreslenmesini sağlar. Bu çalışmada, 2 boyutlu gri tonlamalı görüntülerde servikal os koordinatının (x, y) merkezini tahmin etmek için 6 katmanlı bir evrişimli sinir ağı kullanılmıştır. Servikal os'un yerini tahmin etmek için herhangi bir görsel unsuru maskelemeden bütünsel bir yaklaşım kullandık. Çalışmada kullanılan iki boyutlu görüntüler, bir telesentrik lens ve 500-550 nanometre ışık dalga boylarına sahip bir CCD kamera kullanılarak elde edildi. Sınırlı sayıda örnek görüntü (145 görüntü) nedeniyle veri, büyütme tekniklerinden faydalanılarak her bir orijinal görüntü, görüntünün merkez noktasına göre -30 dereceden +30 dereceye kadar 1 derecelik artan açılar ile döndürüldü. Bu veriler üzerinden öğrenme yapan 6 katmanlı evrişimli sinir ağı, daha önce görülmeyen 21 serviks görüntüsü üzerinde test edildi. Sonuçlar, kullanılan görüntü merkezi tabanlı büyütme tekniğinin tahmin performansını iyileştirdiğini gösterdi. Servikal os lokasyonunun tahmininde 2.4 RMSE değeri elde edildi.	Servikal os Tahmini, Serviks Uteri, Evrişimli Sinir Ağları, Veri Çoğaltma
322	ÇOK AMAÇLI META-SEZGİSEL OPTİMİZASYON ALGORİTMALARININ PERFORMANSLARININ KARŞILAŞTIRILMASI	Çok amaçlı optimizasyon problemlerinin çözümlenmesi tek amaçlı optimizasyon problemlerine kıyasla daha karmaşık süreçlerden oluşmaktadır. Özellikle çok kriterli optimizasyon sürecinde pareto-tabanlı yaklaşımların uygulanması ve meta-sezgisel arama algoritmalarının çok amaçlı optimizasyon problemlerindeki performanslarının ölçülmesi başlıca zorluklardır. Bu iki sebepten dolayı literatürde çok amaçlı problemlerin optimizasyonu amacıyla geliştirilmiş ya da bu amaç için uyarlanmış az sayıda meta-sezgisel optimizasyon algoritması bulunmaktadır. Bu durum çok amaçlı optimizasyon çalışmaları yürüten araştırmacılar açısından da belirsizlikler yaratmaktadır. Bu makale çalışmasında literatürdeki bu belirsizliği gidermeye yönelik çalışmalar yürütülmektedir. İlk olarak çok amaçlı optimizasyon algoritmalarının test edildiği bir platform tasarlanmıştır. Bu platformda algoritmalar, pareto-tabanlı yaklaşımlar, çok-modlu çok-amaçlı test problemleri ve performans metrikleri olmak üzere çok amaçlı optimizasyonun dört temel öğesi modüler yapıda tasarlanmıştır. Geliştirilen platformda çok amaçlı optimizasyon algoritmalarının test edilmeleri için güncel bir karşılaştırma ve test havuzu olan ve CEC 2020 yarışması için hazırlanmış olan çok modlu çok amaçlı optimizasyon problemleri havuzu kullanılmıştır. Deneysel çalışma ayarları ve performans metrikleri CEC 2020 standartları esas alınarak yürütülmüştür. Literatürde yer alan sekiz adet çok amaçlı meta-sezgisel optimizasyon algoritmasının 24 farklı problem üzerinde performansları ölçülerek (dört farklı performans metriği kullanılarak) birbirleriyle karşılaştırılmıştır. Elde edilen sonuçlar araştırmacılar açısından eşsiz bilgiler sunmaktadır.	Çok amaçlı optimizasyon, Çok amaçlı meta-sezgisel arama algoritması, Pareto optimal set, Çok amaçlı optimizasyon test problemleri, Çok amaçlı optimizasyon performans metrikleri
323	YSA KULLANILARAK MAMOGRAMLARDAN DOKUSAL ÖZNİTELİK TABANLI MEME KANSERİ İLGİ BÖLGESİ TESPİTİ	Radyoloji uzmanlarının mamografi görüntülerine bakarak yaptığı meme kanseri teşhislerinde tip bir hata oranı yüzde otuzlara kadar çıkmaktadır. Kanserin teşhis başarısını artırmak adına bu çalışmada uzmanlara yardımcı olacak yeni bir Bilgisayar Yardımlı Teşhis sistemi, kanserli ve normal dokuyu ayırt etmek için önerilmektedir. Önerilen sistemde kontrast limitli histogram eşitleme (CLAHE) yöntemiyle iyileştirilen görüntülerin iki boyutlu parçacık dönüşümlerinden (2B–DWT) Haralick ve HOG öznitelikleri çıkarılmıştır. Özniteliklerin sayısını azaltması için temel bileşenler analizi (PCA) algoritması kullanılmıştır. Seçilen öznitelikler çok katmanlı algılayıcı (MLP) mimari yapısına sahip yapay sinir ağına (YSA) girdi olarak verilmiştir. Çok katmanlı algılayıcı üzerinde Adam eniyileme yapıldığında %81 tespit doğruluğu yakalanmıştır. Ayrıca, diğer bir çok temel makine öğrenmesi ve derin öğrenme yöntemleri denenerek karşılaştırma sonuçları detaylı olarak sunulmuştur. Sınırlı sayıda veri kümesi kullanıldığında transfer öğrenim kullanılsa dahi derin öğrenme yöntemlerinin tespit başarısı azalmıştır. Buna karşılık doğru ön işleme, öznitelik seçilimi ve makine öğrenmesi yaklaşımları kullanıldığı zaman geleneksel bilgisayarlı görü yöntemleri daha başarılı sonuçlar vermiştir	Bilgisayar Yardımlı Kanser Tespiti, Makine Öğrenmesi, Bigisayarlı Görü, Transfer Öğrenimi ile Derin Öğrenme
324	SINIFLANDIRMA PROBLEMLERİ İÇİN AGDE-TABANLI META-SEZGİSEL BOYUT İNDİRGEME ALGORİTMASININ GELİŞTİRİLMESİ	Sınıflandırma problemleri yapay zekanın geniş bir uygulama alanını temsil etmektedirler. Sınıflandırma problemlerinin özelliklerine bağlı olarak algoritmaların performansları değişebilmektedir. Bir sınıflandırma probleminin boyutunun ya da nitelik sayısının değişmesi durumunda performansı bundan etkilenmeyen bir algoritma yoktur. Hemen tüm algoritmalar için problem boyutunun artması performansı olumsuz yönde etkileyen bir faktördür. Dolayısıyla sınıflandırma problemlerinde problem boyutu azaltma üzerinde yoğun bir şekilde çalışılan önemli bir konudur. Özellikle yüksek boyutlu nitelik uzaylarında problem için en uygun modeli yaratmak zor bir görevdir. Karmaşıklık düzeyi yüksek arama uzaylarında genel en iyi çözümü bulmak olanaksız olarak tanımlanmaktadır. Dolayısıyla bu tür arama problemleri için en ideal çözüm yolu meta-sezgisel arama algoritmalarından faydalanmaktır. Bu makale çalışmasında sınıflandırma problemlerinde boyut azaltmak için AGDE (adaptive guided differential evolution) algoritması temelli meta-sezgisel nitelik seçim yöntemi geliştirilmektedir. Geliştirilen yöntem niteliklerin ağırlıklandırılmasını ve eşik değerden küçük ağırlıklı niteliklerin tespit edilmesini sağlamaktadır. Deneysel çalışmalardan elde edilen sonuçlar AGDE-tabanlı nitelik seçim yönteminin sınıflandırma problemleri için etkili bir boyut azaltma aracı olduğunu göstermektedir.	k-nn Sınıflandırma Yöntemi, AGDE, Meta-Sezgisel Ağırlıklandırma, Boyut İndirgeme, Meta-Sezgisel Nitelik Seçimi
325	K-ORTALAMALAR TABANLI EN ETKİLİ META-SEZGİSEL KÜMELEME ALGORİTMASININ ARAŞTIRILMASI	Kümeleme uygulamalarında en sık kullanılan algoritmalardan biri olan k-ortalamalar yönteminin tatbik edilmesinde karşılaşılan başlıca zorluk, gözlem sayısına bağlı olarak hesaplama karmaşıklığının artması ve problem için küresel en iyi çözüme yakınsayamamadır. Üstelik problem boyutunun ve karmaşıklığının artması halinde k-ortalamalar yönteminin performansı daha da kötüleşmektedir. Tüm bu nedenlerden ötürü klasik k-ortalamalar prosedürü yerine daha hızlı ve başarılı bir kümeleme algoritması geliştirme çalışmaları önem kazanmaktadır. Meta-sezgisel kümeleme (MSK) algoritmaları bu amaçla geliştirilmişlerdir. MSK algoritmaları sahip oldukları arama yetenekleri sayesinde karmaşık kümeleme problemlerinde yerel çözüm tuzaklarından kurtulabilmekte ve küresel çözüme başarılı bir şekilde yakınsayabilmektedirler. Bu makale çalışmasında literatürde yer alan güncel ve güçlü meta-sezgisel arama (MSA) teknikleri kullanılarak MSK algoritmaları geliştirilmekte ve performansları karşılaştırılarak en etkili yöntem araştırılmaktadır. Bu amaçla güncel ve güçlü MSA teknikleri ile k-ortalamalar yöntemi melezlenerek 10 farklı MSK algoritması geliştirilmiştir. Geliştirilen algoritmaların performanslarını ölçmek için 5 farklı kümeleme veri seti kullanılmıştır. Deneysel çalışmalardan elde edilen veriler istatistiksel test yöntemleri kullanılarak analiz edilmiştir. Analiz sonuçları, makalede geliştirilen MSK algoritmaları arasında AGDE tabanlı yöntemin hem yakınsama hızı hem de küresel optimum çözüme yakınsama miktarı açısından kümeleme problemlerinde rakiplerine kıyasla üstün bir performansa sahip olduğunu göstermektedir.	Kümeleme, K-Ortalamalar Yöntemi, Meta-Sezgisel Arama Algoritması, Meta-Sezgisel Kümeleme Algoritması
326	YAPAY ZEKÂ YÖNTEMLERİ KULLANILARAK KALP HASTALIĞININ TESPİTİ	Günümüzde teknolojinin hızla gelişmesi ile birlikte yapay zekâ teknikleri de yaygın bir şekilde kullanılmaktadır. Yapay zekâ yöntemleri mühendislik uygulamaları, eğitim, savunma sanayi gibi birçok alanda sıklıkla kullanılmaktadır. Yapay zekânın önemli kullanım alanlarından birisi de sağlık sektörüdür. Sağlık sektörü alanında gerçekleştirilen bu çalışmada açık erişimli bir internet sitesinden (kaggle) elde edilen veri seti kullanılmıştır. Veri seti üzerinde yapay zekâ yöntemleri kullanılarak kalp hastalığının tespiti gerçekleştirilmiştir. Çalışma kapsamında, Random Forest yöntemi ve Parçacık Sürü Optimizasyonu kullanılarak veri setinde yer alan 303 bireyin kalp hastası olup, olmadığına dair sınıflandırma işlemi gerçekleştirilmiştir. Parçacık Sürü Optimizasyonu yöntemi kullanılarak özellik seçimi yapılmış olup rastgele orman yapay zekâ algoritması ile veri seti eğitilmiştir. Rastgele Orman sınıflandırma modeli; doğruluk, özgüllük, duyarlılık, kesinlik, F-ölçüsü, ROC eğrisi ölçütlerinden oluşan performans değerlendirme kriterlerine göre başarı oranı incelenmiştir. Değerlendirme sonucunda Rastgele Orman sınıflandırmanın %86.88 doğruluk, %85.71 özgüllük, %87.87 duyarlılık, %87.87 kesinlik ve %87.87 F-ölçüsü değeri ile başarılı tahmin gerçekleştirdiği belirlenmiştir.	Yapay Zekâ, Kalp Hastalığı, Sınıflandırma
327	TEKNOLOJİ BAĞIMLILIĞININ BULANIK MANTIK İLE SINIFLANDIRILMASI	Gelişen teknolojik cihazlar insanlığın günlük hayatlarına yenilikler sunmakla birlikte, iletişim çeşitlenmekte ve kolaylaşmaktadır. Teknolojinin, günlük hayatı her boyutta etkilediği bir çağda yaşamak, insanlığın yeni sorunlarla karşı karşıya kalmasına neden olmaktadır. Teknoloji bağımlılığı, teknolojinin insan hayatında ki yarattığı başlıca sorunlardan biridir. Teknolojinin kontrolsüz ve bilinçsiz kullanılmasıyla birlikte teknoloji bağımlılığı farklı boyutlarda ortaya çıkmaktadır. Bireyde hem fiziksel hem de psikolojik rahatsızlıklara neden olabilen teknoloji bağımlılığının en yaygın olanı internet bağımlılığı olarak karşımıza çıkmaktadır. Akıllı telefonların yaygınlaşması ile birlikte telefon bağımlılığı ortaya çıkmış ve yanında sosyal medya bağımlılığı ve oyun bağımlılığını da beraberinde getirmiştir. Kişinin bağımlılık durumunun göreceli olması, bağımlılığın belirli sınırlarının olmaması bireyin teknoloji bağımlısı olup olmadığının tespitini zorlaştırmaktadır. Bu güçlüğün üstesinden gelebilmek için çalışma içerisinde literatürde yaygın olarak kullanılan bir yapay zekâ algoritması olan bulanık mantıktan yararlanılmıştır. Bu sayede net olmayan verilerin bulanık mantık ile sınıflandırılabilmesi sağlanmıştır. Elde edilen bulgular paylaşılmıştır.	teknoloji bağımlılığı, yapay zeka, bulanık mantık
328	TÜRKİYE’DE MAKİNELER ARASI AĞLARA YÖNELİK UZAKTAN PROGRAMLANABİLİR SIM EKOSİSTEMİ	Makineler arası ağlara yönelik Uzaktan Programlanabilir gömülü SIM (e-SIM) standartları GSMA tarafından belirlenmektedir (GSMA, 2018). İlk kararlı e-SIM standardının GSMA tarafından 2016 yılında yayımlanmasının ardından 12.02.2019 tarihinde Bilgi Teknolojileri ve İletişim Kurulu tarafından e-SIM teknolojilerinin Türkiye’de tabi olacağı mevzuat belirlenmiştir. GSMA tarafından tanımlanan e-SIM ekosistemi; tüketicilere yönelik ve makineler arası ağlara yönelik olmak üzere ikiye ayrılmaktadır. Bu çalışmada makineler arası ağlara yönelik e-SIM ekosistemi ele alınmış olup tüketicilere yönelik e-SIM ekosistemi çalışma kapsamının dışında tutulmuştur. Makineler arası ağlara (M2M) yönelik e-SIM ekosisteminin temel bileşenleri; mobil ağ operatörleri, veri hazırlama hizmeti, güvenli yönlendirme hizmeti, gömülü evrensel entegre devre kartı barındıran e-SIM uyumlu cihazlar, üreticiler ve sertifika otoritesidir. Çalışma içerisinde ekosisteminin temel bileşenlerinden olan veri hazırlama hizmeti (ing. Subscription Manager Data Preparation – SM-DP) ve güvenli yönlendirme hizmetine (ing. ing. Subscription Manager Secure Routing – SM-SR) ait teknik detaylar, uluslararası standartlar ve yerel mevzuat ışığında ele alınmıştır. Kurul kararları çerçevesinde yerelde şekillenecek olan e-SIM ekosistemine dair değerlendirmelere sonuç bölümünde yer verilmiştir.	e-SIM, gömülü-SIM, SM-DP, SM-SR
329	QR kod güvenlik farkındalığı üzerine Ankara ilinde bir araştırma	İlk olarak 1994 yılında üretim alanında kullanılmaya başlayan QR kodlar (Quick Response Code - Kare Kod) günümüzde mobil cihazların QR kod okuyucu olarak kullanımı ile hayatın birçok alanına (pazarlama, reklam, nesne tanımlama, ürün izleme vb.) yayılmıştır. Popülaritesi gün geçtikçe artan QR kodların bu denli sık kullanımına karşın, (i) kullanıcılar arasında herhangi bir güvenlik açığı algısı yaratmaması ve aksine merak uyandırması, (ii) QR koda kaydedilebilen veri miktarının azımsanmayacak kadar fazla (saldırı düzenlemek için yeterli) olması QR kodu saldırılara hedef haline getirmiştir. Zararlı kod çalıştırılması, güvenli olmayan web adreslerine yönlendirme, kullanıcıların gizliliğinin ihlal edilmesi gibi birçok güvenlik problemi ve riski mevcuttur. Bu çalışmada toplumsal yaşamda bireylerin QR kodların olası güvenlik zafiyetleri ve yaratacağı sorunlar hakkındaki farkındalık seviyelerinin tespit edilmesi üzerine Ankara ilinde bir sosyal deney yapılmıştır. Teknolojiyi takip eden ve yeni teknolojilere hızlı adapte olan genç nesil hedef kitle olarak seçilmiş, üç farklı QR kod (Sade, Talimatlı, Resimli) tasarlanarak afişler hazırlanmıştır. QR kod afişlerini taratanların yönlendirildiği çevrim içi anketten elde edilen veriler, kullanıcıların herhangi bir bilgi içermeyen QR kod afişlerini taratma motivasyonlarının esas olarak merak duygusundan ileri geldiğini göstermiş ve hedef kitlenin potansiyel tehditler ve kendilerini koruma yolları hakkında bilgi eksikliğine sahip oldukları sonucuna varılmıştır.	QR Kod, Güvenlik, Kötü Amaçlı Yazılım, Kimlik Avı Saldırıları, Mobil Cihaz
331	MODEL GÜDÜMLÜ YAZILIM GELİŞTİRME YAKLAŞIMI KULLANILARAK MİKRO SERVİS GELİŞTİRİLMESİ	Son yıllarda, monolitik uygulamaların günümüzün hızlı değişimine beklenilen cevabı verememesinin sonucu olarak uygulama geliştirilmesi sırasında mikro servis mimarisi sıklıkla tercih edilir hale gelmiştir. Birçok monolitik uygulama mikro servis mimarisi kullanılarak daha küçük servislere bölünmeye başlanmıştır. Bu durum mikro servis mimarisi ile uygulama geliştirilmesi sırasında farklı yaklaşımların ortaya çıkmasına sebep olmuştur. Model güdümlü geliştirme yaklaşımı da bunlardan biridir. Bu çalışmada, mikro servis mimari modeli ve model güdümlü mühendislik hakkında genel bilgiler paylaşıldıktan sonra mikro servis mimarisi kullanılarak restful web servislerinin geliştirilmesi sırasında yazılım geliştirme yaşam döngüsünde model güdümlü bir yaklaşım önerilmiştir. Ayrıca, yaklaşımın uygulanabilirliği ve faydaları örnek bir çalışma üzerinden değerlendirilmiştir.	Mikro Servis, Monolitik Servis, Model Güdümlü Mühendislik, Model Güdümlü Geliştirme, Model Güdümlü Test, Web Servis, Restful, Otomatik Kod Üretimi
332	ARZ-TALEP TABANLI OPTİMİZASYON ALGORİTMASININ FDB YÖNTEMİ İLE İYİLEŞTİRİLMESİ: MÜHENDİSLİK TASARIM PROBLEMLERİ ÜZERİNE KAPSAMLI BİR ARAŞTIRMA	Bu makale çalışmasında son zamanlarda geliştirilmiş güncel bir meta-sezgisel arama (MSA) yöntemi olan arz-talep tabanlı (Supply-Demand-Based Optimization, SDO) algoritmasının iyileştirilmiş bir versiyonu geliştirilmektedir. SDO’da arz-talep süreçlerini daha etkili bir şekilde modelleyebilmek amacıyla arama sürecine rehberlik eden çözüm adayları uzaklık-uygunluk dengesi (fitness-distance balance, FDB) yöntemi kullanılarak belirlenmiştir. Geliştirilen FDB-tabanlı SDO algoritmasının performansını test etmek ve doğrulamak amacıyla güncel bir karşılaştırma problemleri havuzu olan CEC 2017 kullanılmıştır. Bu havuzda dört farklı tipte ve otuz adet kısıtsız test problemi bulunmaktadır. Önerilen algoritmanın farklı tiplerdeki ve farklı boyutlardaki arama uzaylarındaki performansını test etmek ve doğrulamak için test problemleri 3/50/100 boyutta tasarlanmıştır. Ayrıca, önerilen FDB-SDO varyasyonlarının kısıtlı mühendislik problemlerindeki performanslarını test etmek ve doğrulamak için ise 20 adet mühendislik tasarım problemi kullanılmıştır. Her iki deneysel çalışmadan elde edilen veriler parametrik olmayan istatistiksel test yöntemleri kullanılarak analiz edilmiştir. Analiz sonuçlarına göre kısıtlı/kısıtsız, tekmodlu/çokmodlu/melez/komposizyon problem türlerinde ve farklı boyutlarda olmak üzere tüm deneysel çalışmalarda FDB-SDO varyasyonlarının baz algoritmaya kıyasla üstün bir performans sergilemişlerdir. FDB yönteminin tatbik edilmesiyle birlikte SDO algoritmasının prematüre yakınsama problemi çözülmüştür. Önerilen FDBSDO algoritması hassas arama yapabilme, çeşitliliği etkili bir şekilde sağlamaya bilme ve dengeli arama yapabilme yeteneklerine sahiptir. Önerilen FDBSDO’nun kaynak kodu: https://www.mathworks.com/matlabcentral/fileexchange/84560-fdbsdo-an-improved-version-of-supply-demand-optimizer	Arz-talep tabanlı arama algoritması, Uygunluk-mesafe dengesi seçim yöntemi, Komşuluk araması ve çeşitlilik, Meta-sezgisel optimizasyon, Mühendislik tasarım problemleri
334	DERİN SİNİR AĞLARI YARDIMIYLA FOTOMONTAJ TESPİTİ	Son yıllarda hızla gelişen teknoloji ile birlikte verilerin sağlıklı bir şekilde elde edilmesi, elde edilen verilerin korunması ve elde edilen verilerin özgün olması büyük önem taşımaktadır. Özgünlüğün tespiti özellikle görüntüler üzerinde büyük önem teşkil etmektedir. Görüntülerde bozulma ya da değişiklik olup olmadığını tespit etmek ise tıptan, belgede sahteciliğe kadar geniş bir çalışma alanını etkilemektedir. Fotomontaj tespiti için derin öğrenme algoritmaları ile mevcut görüntü işleme metotlarının aynı anda kullanılması verimliliği arttırmaktadır. Yapılan çalışmalar, derin sinir ağları, yüksek boyutlu girdilerden karmaşık istatistiksel özellikleri elde edebildikleri ve hiyerarşik temsillerini etkili bir biçimde öğrenebildiklerini göstermişlerdir. Bu çalışmada görüntü üzerinde değişiklik yapılmış kısım ile yapılmamış kısım arasındaki farkı daha rahat ayırabilmek için geliştirilmiş maske bölgesel evrişimsel sinir ağı (Mask R-CNN) ile bu sinir ağına bağlanan sobel filtresi kullanılmaktadır. Sobel filtresi, sinir ağı ile tahmin edilen maskelerin zemin üzerindeki maskeye benzer görüntü gradyanlarına sahip olmasını teşvik etmek için yardımcı bir görev görür. Ağ ile kopyala taşıma ve birleştirme işlemleri algılanabilmektedir. Sinir ağı uygulanırken COCO veri seti kullanılmıştır. Yapılan çalışma ile daha yüksek başarı oranları elde edilmiştir.	Derin Öğrenme, Derin Sinir Ağları, Fotomontaj Tespiti, Mask RCNN
335	KAPALI MEKAN KONUMLANDIRMA ÜZERİNE BİR ÇALIŞMA	Günümüzde konumlandırma teknolojisi birçok alanda önemli yere sahiptir. Uydulardan elde edilen verileri kullanan GPS (Global Positioning Systems) hayatımızın çoğu alanında bizimle birliktedir. GPS Teknolojisi açık alanda gayet düzgün çalışabilmektedir. Ancak uydu sinyallerinin duvarlar ile etkileşime girdiği gerçeğini göz önüne aldığımızda kapalı alanlarda konum bulma konusunun açık alandakine göre daha karmaşık bir durum olduğunu gözlemlemiş oluruz. Gün geçtikçe farklı birçok alanda, kapalı mekan konumlandırma servislerine olan ihtiyaç artmaktadır. Uydu sinyallerinin uğradığı manipülasyon sonucu bozulması sebebiyle kapalı mekan konumlandırma servislerinin gerçekleştirilmesi adına günümüzde farklı yaklaşımlar geliştirilmiştir. Literatürde bu konu üzerine yapılan çalışmalar devam etmekle birlikte geliştirilen bu yaklaşımların iyileştirilmesi ve yeni algoritmaların geliştirilmesi de söz konusudur. Kapalı mekan konumlandırma sistemlerinde kullanılan yaklaşımların iyileştirilmesi hususunda, makine öğreniminden faydalanılması, farklı yaklaşımların hibrit entegrasyonu gibi farklı birçok yönteme başvurulmaktadır. Farklı algoritma ve yöntemlerin bir araya gelmesiyle pek çok farklı çalışma yapısına sahip literatür çalışmaları bulunmaktadır. Bu çalışmada, kapalı mekan konumlandırmada kullanılan sistemler derlenmiş ve bunlar ile ilgili yapılabilecek konular detaylandırılmıştır.	kapalı mekan konumlandırma, RSSI, ölçüm
336	DERİN ÖĞRENME TABANLI VE PID KONTROL TABANLI SÜRÜCÜSÜZ ARAÇ SİSTEMLERİ	İnsan müdahalesi olmadan kendi kendine hareket edebilen araçlar sürücüsüz araç olarak adlandırılmaktadır. Sürücüsüz araçlar son yirmi yılda; askeri, lojistik ve endüstriyel üretimdeki potansiyel uygulamaları ile hem akademiden, hem de endüstriden büyük ilgi görmeye başlamıştır. Sürücüsüz araçların kullanılması günümüz trafiğinin çevresel etkilerini azaltmak ve trafik kazalarını önlemek gibi birçok konuda toplumsal fayda sağlamaktadır. Sürücüsüz araçlarda navigasyon için GPS, çarpışmaları önlemek için sensör ve nesneleri tespit etmek için kamera gibi çeşitli teknolojiler kullanılmaktadır. Bu teknolojilerin hepsi ya da birkaçı kullanılarak Derin Öğrenme tabanlı ve PID kontrol ile otonom sürüş yapılabilmektedir. Bu çalışmada Derin Öğrenme Tabanlı model eğitimi ve otonom sürüş testleri sürüş simülatöründe gerçekleştirilmiştir. Sürüş simülatöründen aracın direksiyon açısı, hız bilgisi ve ön camına monte edilen üç kameradan (sağ, sol ve orta) görüntü bilgisi alınmıştır. Aracın otonom hareketi Derin Öğrenme tabanlı model eğitimi gerçekleştirilerek ve PID kontrol ile sağlanmıştır. Bu çalışmada Derin Öğrenme ile eğitilen modelin sürüş performansı ile PID kontrol ile gerçekleştirilen sürüş performansı sürüş simülatöründe bir tam turda karşılaştırılmıştır. Aracın sürüş parkurundaki bir tam turda gerçek zamanlı olarak özerk hareketi kaydedilmiş ve başarım değerlendirmesi gerçekleştirilmiştir. Sürüş simülatöründe gerçekleştirilen testler sonucunda PID kontrol tabanlı sürüşte de başarılı sonuçlar elde edilmiş olmasına rağmen, Derin Öğrenme tabanlı modelin performansının daha iyi olduğu belirlenmiştir.	derin öğrenme, sürücüsüz araç, CNN, PID, evrişimsel sinir ağları
337	TAVLAMA BENZETİMİ ALGORİTMASI İLE GENİŞ ÖLÇEKLİ KABLOSUZ ALGILAYICI AĞLARDA LEACH PROTOKOLÜNÜN OPTİMİZASYONU	Kablosuz Algılayıcı Ağ (KAA) yapılarında kullanılan algılayıcı düğümler enerji, hız ve bellek kullanımı açısından sınırlı kapasiteye sahiptirler. Bu sınırlı kapasite KAA’larda her bir veri gönderim çevriminde azalmakta ve sonunda KAA kullanılamaz duruma gelmektedir. Bu çalışmada, LEACH yönlendirme protokolünü kullanan KAA’larda algılayıcı düğümlerin enerji kayıplarını azaltmak ve KAA’nın aktif kalma süresini arttırmak için Tavlama Benzetimi (TB) algoritmasına dayalı bir yöntem sunulmuştur. Yapılan çalışmada, her bir veri aktarım çevriminde kullanılan küme başlarının seçimi LEACH protokolü ile gerçekleştirilmiş, sonrasında ise TB algoritması kullanılarak, seçilen küme başı düğümlerden daha iyi komşu düğümler olup olmadığı araştırılmıştır. Test çalışmalarında, algılayıcı sayısı 100 olan, geniş ölçekli KAA modelleri seçilmiştir. Geliştirilen algoritmanın başarımı; ağın her bir veri aktarımı çevriminde tükettiği enerji ve ağın aktif olduğu süre boyunca gönderdiği veri miktarı açısından MATLAB R2015b yazılımı kullanılarak değerlendirilmiştir. Çalışma sonucunda algılayıcı sayısı 100 olan geniş ölçekli ağlarda ağın toplam yaşam süresi açısından %82 ve veri aktarımı açısından %72.2 verim elde edilmiştir.	Enerji Optimizasyonu, LEACH Protokolü, Kablosuz Algılayıcı Ağ, Tavlama Benzetimi, Paket Kaybı
338	Kuru Üzüm Tanelerinin Makine Görüşü ve Yapay Zeka Yöntemleri Kullanılarak Sınıflandırılması	Bu çalışmada, Türkiye'de yetiştirilen iki farklı kuru üzüm çeşidinin (Keçimen ve Besni) ayırt edilebilmesi adına makine görme sistemi geliştirilmiştir. Öncelikle her iki çeşitten eşit sayıda olmak üzere toplam 900 adet kuru üzüm tane görüntüsü elde edilmiştir. Bu görüntüler çeşitli önişlemlerden geçirilmiş ve görüntü işleme teknikleri kullanılarak 7 adet morfolojik özellik çıkarım işlemi gerçekleştirilmiştir. Ayrıca her özellik için minimum, ortalama, maksimum ve standart sapma istatistiki bilgileri hesaplanmıştır. Her iki kuru üzüm çeşidinin özellikler üzerindeki dağılımları incelenerek grafikler üzerinde bu dağılımlar gösterilmiştir. Daha sonra LR, MLP, ve SVM makine öğrenme teknikleri kullanılarak modeller oluşturulmuş ve performans ölçümleri gerçekleştirilmiştir. Sınıflandırmada LR ile %85.22, MLP ile %86.33 ve SVM ile çalışmada elde edilen en yüksek sınıflandırma doğruluğu olan %86.44 başarı elde edilmiştir. Eldeki veri sayısı da düşünüldüğünde çalışmanın başarıya ulaştığını söylemek mümkündür.	Görüntü işleme, Morfolojik özellikler, Makine öğrenmesi, Özellik çıkarımı
339	Yerel İkili Desenler Histogramları ile Covid-19 Tanılı Kişiler Üzerinde Kimlik Analizi ve Bildiri Sistemi	Günümüzde birçok alanda kullanılan yüz tanıma sistemlerine işlevsellik katılarak diğer yüz tanıma sistemlerinden farklı bir sistem geliştirilmesi amaç edinilmiştir. Son zamanlarda Covid-19 pandemisiyle birlikte sokağa çıkma yasakları ve bu yasakların kontrolünde çekilen zorluklar göz önüne alınmış ve azaltılması amacıyla bu sistem geliştirilmiştir. Sistemde veri setinde kayıtlı Covid-19 tanılı kişinin sokağa çıkmasıyla kamera tarafından görüntülenmesi üzerine yetkili kişi veya kişilere e-posta atılabildiği bir çalışma gerçekleştirilmiştir. Tasarlanan yazılımda ilk önce Haar-Cascades sınıflandırıcısı ile yüzü algılayıp sonra LBPH (Yerel İkili Desenler Histogramları) kullanılarak yüz tanıma işlemi gerçekleştirilmektedir. Bu işlem tanıtılan görüntünün her pikselini etrafındaki diğer piksellerle eşleyerek etiketleme yapılması ile gerçekleşir. Bu etiketleme sonucu ikili sayı sistemine dönüştürülerek saklanır. Gerçek zamanlı olarak kameradan aldığı görüntüleri bu sayı ile karşılaştırarak yüzü tanımaya çalışır. Sınıflandırırma işleminde eğer kişi veri setinde daha önce kayıtlı ise “kırmızı” renkli çerçeveye alınır. Sınıflandırma da kayıtlı değil ise “yeşil” renkli çerçeveler içine alınır. Bunun amacı Covid-19 tanılı kişi ve sağlıklı kişi arasında ayrım yapabilmektir. Yazılım üzerinde gerçekleştirilen uygulamaların başarısı %90 ve hatası %10 olarak ölçülmüştür.	Yüz Tanıma, Kimlik Analizi, Covid-19, LBPH
340	MARKOV MODEL TABANLI ÇİFT ENSTRUMANLI MÜZİK BESTELEME	Müzik, tarih boyunca insan eliyle üretilen tonlar dizilimi olarak gerçeklenmiştir. Son altmış yılda müziğin otomatik olarak bilgisayarlar yardımıyla bestelenmesi ile ilgili çalışmalar yapılmaktadır. Bu çalışmada, müziğin otomatik olarak üretilmesinde Markov süreci yaklaşımının kullanıldığı özgün bir müzik besteleme sistemi, EMERSON, sunulmuştur. EMERSON’ın insan yapımı müziklerin performansına ne kadar yaklaşabileceğinin tahlili yapılmıştır. Bunun için önerilen sistemde literatürdeki diğer çalışmalardan farklı olarak iki enstrümanlı parçalar üretilmiştir. Birinci enstrümanın eğitiminde bir insan yapımı beste, ikinci enstrümanın eğitiminde birinci enstrümanın müzik sekansı kullanılmıştır. Üretilen müziklerin performansı anket yoluyla ölçülmüştür. Anketin Turing testi kısmında %43.32 oranında başarı oranı, beğeni testinde ise 10 üzerinden ortalama 5.62 puan elde edilmiştir.	Markov Model, Otomatik Müzik Besteleme, Çift Enstruman
341	YAPAY ZEKÂ TEKNİKLERİYLE YAZILIM TANIMLI AĞ UYGULAMASI	Bu çalışma yazılım tanımlı ağ denetleyicisi kullanarak ağ trafiğini takip etme amacıyla yapılmıştır. Bu doğrultuda denetleyici olarak Floodlight ve çalışma platformu olarak Eclipse kullanılmıştır. Doğruluğu artırmak adına beş ayrı topoloji üzerinde gerçekleştirilen takipler sonrasında paket istatistik bilgileri elde edilmiştir. İstatistik verileri MATLAB üzerinde işlenerek istenilen veri setleri oluşturulmuştur. Bu veri setleri MATLAB’de yer alan nntool vasıtasıyla yapay sinir ağlarında kullanılarak belirli zamanlardaki paket akışı tahmin edilmiştir. Yapay sinir ağları beş ayrı topoloji üzerinde denenmiş ve doğrulukları MAPE ve R2 denklemleri ile test edilmiştir. Yapılan testler sonucunda doğruluğu en yüksek çıkan topoloji üzerinde optimizasyon işlemleri uygulanmıştır. Bu amaç doğrultusunda doğrusal arama, tabu arama, değiştirilmiş tabu arama ve tavlama benzetimi ile tabu arama algoritmasının karışımı olmak üzere toplamda dört ayrı optimizasyon tekniği ile optimizasyon testleri gerçekleştirilmiştir. Sonuç olarak çalışmada önerilen karışım algoritması ile gerçekleştirilen optimizasyon sonucunda en yoğun olan güzergâh en kısa sürede tespit edilmiştir.	Doğrusal arama, Tabu arama, Yapay sinir ağları, Yapay zeka, Yazılım tanımlı ağ
342	KABLOSUZ VÜCUT ALAN AĞLARI ARASI AODV TABANLI YÖNLENDİRME ALGORİTMASININ BAŞARIM ANALİZİ	Vücut ısısı, kalp ritmi ve solunum oranı gibi hayati veriler insan sağlığının değerlendirilmesi ve olası problemlerde anında müdahale edilebilmesi bakımından oldukça önemlidir. Bu yaşamsal ve fiziksel verilerin izlenmesinde ve değerlendirmesinde çeşitli sistemler kullanılabilmektedir. Uzaktan sağlık izleme sistemlerinde yaygın olarak kullanılan Kablosuz Vücut Alan Ağları (KVAA) başta sağlık olmak üzere sportif, askeri ve etkileşimli oyunlar gibi birçok alanda uygulamalara konu olmuştur. Özellikle daha yoğun ortamlarda KVAA donanımlarını taşıyan bireylerin koordinatör düğümlerinin birbiri ile haberleşebilmesi (KVAA-arası) yönlendirme işlemlerinin önemini ortaya koymuştur. Bu çalışmada Riverbed Modeler benzetim yazılımında KVAA haberleşme ağı modellenmiştir. KVAA’lar arası haberleşmede verilerin hedeflerine başarılı bir şekilde ulaşmaları amacıyla AODV yönlendirme protokolü kullanılmıştır. KVAA-içi haberleşmede ise IEEE 802.15.6 protokolü kullanılmış ve tasarlanan sistemin başarım analizi için uçtan-uça gecikme, enerji tüketimi ve iş çıkarma oranı gibi ağ başarım parametreleri incelenmiştir.	Kablosuz Vücut Alan Ağları, AODV Algoritması, IEEE 802.15.6., Yönlendirme
343	DERİN ÖĞRENME KULLANILARAK OPTİMUM JPEG KALİTE FAKTÖRÜNÜN BELİRLENMESİ	Görüntü verisinde sıkıştırma algoritmalarının kullanılması bir gereklilik haline gelmiştir. En çok kullanılan görüntü sıkıştırma algoritmalarından biri olan JPEG, görüntü üzerinde kayıplı bir sıkıştırma gerçekleştirmekte ve verilen kalite faktörüne göre bu kayıp değişmektedir. Düşük kalite faktörlerinde dosya boyutu küçülmekte fakat bozulma gözle görülür hale gelmektedir. Yüksek kalite faktörlerinde ise kalite artmakta fakat dosya boyutundan edilen sıkıştırma karı azalmaktadır. Bu sebeple hem görüntü kalitesini korumak hem de yer kazancı sağlamak için dosya boyutu ve görüntü kalitesi arasındaki dengenin sağlanması faydalı olacaktır. Bu çalışmanın amacı, dosya boyutu ve görüntüdeki bozulmanın arasındaki oranın en iyi (optimum) olduğu kalite faktörünü derin öğrenme yöntemleri kullanarak belirlemektir. Yapılan çalışmada önerilen bir veri çıkarma yöntemi yoğun sinir ağları (dense neural networks) ile eğitilmiş ve yöntemin başarısı evrişimsel sinir ağları ile yapılan denemelerle karşılaştırılmıştır. Görüntüdeki bozulmanın hesaplanmasında SSIM (Structural Similarity Index) kullanılmıştır. Elde edilen sonuçlarda önerilen yöntem kalite faktörünün belirlenmesinde CNN kullanılmasına göre %9.36 daha fazla doğruluk oranına sahip olmuştur.	Veri sıkıştırma, Derin Öğrenme, CNN, JPEG
345	FOREX PİYASALARI İÇİN BAYES TEKNİĞİ İLE OTOMATİK AL/SAT SİNYALİ ÜRETİLMESİ	Kaldıraçlı döviz alım-satım piyasası, yaygın olarak bilinen ismiyle Forex veya FX, günlük 5,5 trilyon dolarlık işlem hacmiyle dünyanın en büyük para piyasasıdır. Forex piyasalarında fiyat yönünün tahmini ve işleme girme yöntemleri gelişen teknolojiye paralel olarak her geçen gün değişmekte ve geçmiş veriler ile eğitilerek karar verebilen robotların bu alanda etkisi giderek artmaktadır. Makine öğrenmesi, bilgisayarların geçmiş bilgilerden elde edilen tecrübelerden yararlanarak, gelecekteki olayları tahmin etmesine ve modelleme yapmasına imkân veren bir yapay zekâ alanıdır. Bu çalışmada, bir makine öğrenme tekniği olan “Naive Bayes“ algoritması kullanılarak, geçmişteki veriler ışığında güncel duruma uygun AL ya da SAT sinyali üreten ve bu yönde otomatik işlem açan bir robot geliştirilmiştir. Robot EUR/USD, GBP/USD, USD/JPY, USD/CHF, USD/CAD, GBP/JPY ve AUD/USD paritelerine ait geçmiş veriler üzerine uygulanmış ve elde edilen sonuçlar yorumlandığında Forex piyasaları için üretilen sinyallerin başarılı olduğu görülmüştür.	Kaldıraçlı Piyasalar, Forex, Makine Öğrenmesi, Veri Madenciliği, Naive Bayes
347	PISA 2018 Araştırmasına Etki Eden Duygusal Faktörlerin Veri Madenciliği Yöntemleri İle İncelenmesi	Bu araştırma 2018 PISA araştırmasına katılan öğrencilerin matematik, fen ve okuma puanlarını öğrencilerin mutlu ve üzgün olma, hayatından memnun olup olmama, hayatında bir anlam bulma durumları ile ilişkisini incelemeye yöneliktir. PISA 2018 araştırmasına 79 ülkeden 15 yaş grubunda 600.000 öğrenci katılmıştır. Bu araştırmanın verilerini PISA 2018’e katılan öğrencilerin matematik, fen ve okuma puanları ile ana öğrenci anketinden elde edilen araştırma kapsamındaki sorulara ilişkin yanıtlar oluşturmaktadır. Araştırmada verilerin analizi için eğitsel veri madenciliği tekniklerinden yararlanılmıştır. Verilerin analizi için RapidMiner programından ve SPSS paket yazılımından yararlanılmıştır. Korelasyon analizi, karar ağaçları kullanılarak ilişkiler ortaya çıkarılmıştır. Elde edilen bulgular sonucunda öğrencilerin mutluluk oranı arttıkça ülkelerin matematik, fen ve okuma puanlarının arttığı, üzgün olan öğrencilerin oranı arttıkça matematik, fen ve okuma puanlarının düştüğü görülmüştür. Hayattan memnuniyet oranı çok yüksek veya düşük olduğunda matematik, fen ve okuma puanlarının düştüğü, hayatından çok memnun olan öğrencilerin yoğunluk gösterdiği ülkelerin matematik, fen ve okuma puanlarının düşük olduğu görülmüştür. Araştırmadan elde edilen bulgular doğrultusunda politika geliştiriciler, eğitimciler ve araştırmacılar için çeşitli önerilerde bulunulmuştur.	PISA 2018, Mutluluk ve başarı, anlam duygusu
348	MIT App Inventor ve Android Studio Kullanılarak Tasarlanmış Mobil Uygulamanın Performans Karşılaştırması	Mobil cihaz kullanımının artmasıyla beraber mobil uygulamalara ihtiyaç artmış, bunun sonucunda da mobil geliştirme ortamları çoğalmıştır. Birçok mobil geliştirme ortamı içinden seçim yapmak istenilirse farklı mobil geliştirme ortamlarında geliştirilen mobil uygulamaların performans yönünden karşılaştırılması yol gösterici olacaktır. Bu çalışmada, Android sistem için metin tabanlı tümleşik mobil uygulama geliştirme ortamı olan Android Studio ve görsel blok tabanlı mobil uygulama geliştirme ortamı olan MIT App Inventor kullanılarak orta ölçekli eğitsel bir mobil uygulama geliştirilmiş ve geliştirilen mobil uygulama, performans yönünden karşılaştırılmıştır. Performans karşılaştırılmasında, CPU ve RAM ölçütleri kullanılmış ve gerçek cihazlar üzerinde ölçümler gerçekleştirilmiştir. CPU ölçümleri, Android Studio ve MIT App Inventor ile geliştirilen mobil uygulamada farklılık göstermezken; RAM ölçümleri, Android Studio ve MIT App Inventor ile geliştirilen uygulamada farklılık göstermiştir. Elde edilen veriler ışığında; küçük ve orta ölçekli mobil uygulamalar geliştirilirken, Android Studio veya MIT App Inventor tercih edilmesinde büyük farklılıklar ortaya çıkmasa da özellikle grafik temelli büyük ölçekli uygulamalar geliştirilirken Android Studio tercih edilmesi önerilmektedir.	MIT App Inventor, Android Studio, Performans Ölçütleri, Eğitsel Mobil Uygulama
349	Öğrencilerin Akademik Kariyer Hedefi Seçiminde Etkili Olan Faktörlerin Veri Madenciliği Yöntemi İle Belirlenmesi: Bartın Başarı Takip Araştırması Sonuçları Üzerine Bir İnceleme	Bu araştırmanın amacı; Bartın Öğrenme Süreçlerinin İzlenmesi Projesi kapsamında uygulanan öğrenci anketinden elde edilen verilerden yararlanılarak 9. sınıfta okuyan 735 öğrencinin, kariyer seçimleri üzerinde etkili olan faktörleri veri madenciliği yöntemleri kullanarak belirlemektir. Öğrencilerin kariyer seçimlerine; cinsiyetin, ailesinin aylık gelir düzeyinin, babasının eğitim durumunun, annesinin eğitim durumunun, öğretim yılı içerisinde okulda zorbalığa maruz kalma durumunun, babasının mesleğinin, evdeki kitap sayısının, öğrencinin okula devamsızlık durumunun, oturdukları evin sahiplik durumunun etkisi incelenmiştir. Bartın Başarı Takip Araştırması kapsamında yapılan sınavdan sonra uygulanan anket verilerinden yararlanarak veri madenciliği tekniklerinden birisi olan karar ağaçları tekniği uygulanmıştır. RapidMiner Studio programı ve SPSS Statistics 25 programında veriler analiz edilmiştir. Cinsiyetin kariyer seçiminde etkili olduğu kız öğrencilerin dört yıllık üniversite hedefinin erkek öğrencilere oranla daha fazla olduğu görülmektedir. Ebeveynlerin eğitim düzeyinin arttıkça çocukların kariyer seçimlerinin de yükseldiği sonucuna varılmıştır. Babaların eğitim düzeyi öğrencilerin kariyer seçimi üzerinde annelerin eğitim düzeyinden daha etkili olduğu bulgusuna ulaşılmıştır. Ekonomik gelir düzeyi yükseldikçe öğrencilerin kariyer seçimleri daha sağlıklı ve anlamlı olduğu sonucuna ulaşılmıştır.	Veri madenciliği, Bartın başarı testleri, Kariyer seçimi, Abide, Timss, Pisa
350	Optik Karakter Tanımada Hata Yayılım Algoritmalarının Performans Kıyaslaması	Görüntü formatındaki belgelerin içinden karakterlerin veya verilerinin tekrar metin biçimine dönüştürülmesi büyük zaman ve iş gücü kaybı demektir. Günümüzde doküman işlemlerinde, işlem maliyetlerini düşürmek ve verimlilik oranlarını arttırmak istenilmektedir. Okutulacak belgeler üzerinde farklı yazı stilleri, yazı boyutları ve yazı biçimleri olabilmektedir. Ayrıca el yazısı notları da olabilmektedir. Bilgisayar ortamında hazırlanan ve bilinen yazı stilleriyle oluşturulan karakter değerlerinin tekrar düzenlenebilir metin formatına dönüştürme başarısı daha yüksektir ancak el yazısı karakterlerinin dönüştürme başarısı daha düşüktür. Tesseract kütüphanesinin eğitim verilerinin yeterli olmaması sebebiyle bazı yazı biçimlerinde başarı oranı düşük olabilmektedir. Bu çalışmada; OCR teknolojisi için kullanılan Tesseract kütüphanesi yardımıyla farklı yazı stilleri üzerinde, farklı yazı biçimleri uygulanarak, alfabetik karakter ve rakam okutulması gerçekleştirilmiş ve okuma başarı kıyaslaması yapılmıştır. Times New Roman, Calibri ve Arial yazı stilleri üzerinde normal, kalın ve eğik yazı biçimleri uygulanan örnekler kullanılmıştır. Ayrıca Tesseract kütüphanesi kullanımı öncesi, görüntü üzerinde Error Diffusion (Hata Yayılımı) algoritmaları ile iyileştirmeler yapılarak okuma oranları karşılaştırılmıştır. Böylece OCR tanıma yönteminin başarısını arttıran, ön işlem algoritmasının bulunması amaçlanmıştır. Elde edilen değerlere göre; belge üzerinde ön işlem olarak, Floyd Steinberg hata dağılım algoritması kullanımından sonra Tesseract kütüphanesinin daha doğru okuma yaptığı görülmüştür.	Optik karakter tanıma, Tesseract, görüntü işleme, hata yayılımı, makine öğrenmesi
351	Online Ödeme için Servis Odaklı Mimari Yaklaşımı Uygulaması: Atatürk Üniversitesi Bilgi Sistemi Örneği	Servis odaklı mimari (SOA) hizmetlerden oluşur ve tipik olarak bir ağ üzerindeki diğer bileşenlere koordineli bir şekilde hizmet eder. SOA’nın temel yapı taşları servislerdir ve bu servisler birbirlerine gevşek bağlıdırlar. Farklı platformlar üzerinde yazılmış kurumsal uygulamaların birbirleriyle entegrasyonu sürecinde yaşanan maliyet, süre, hız gibi problemlere bu anlamda SOA çözümler sunmaktadır. SOA; bankacılık sistemleri, online ödeme sistemleri, üniversite bilgi sistemleri gibi esnekliğin, hızın ve güvenliğin çok önemli olduğu birçok sistemde kullanılmaktadır. Bu çalışmada, Atatürk Üniversitesi bilgi sistemi için SOA yaklaşımından yararlanılarak öğrenci ve personelden alınması gereken harç, materyal, kart vb. tüm ödemelerin alınmasını sağlayan bir servis mimarisi kurulmuştur. Ödemelerin banka şubeleri, ATM’ler, internet bankacılığı ile servis üzerinden gerçekleştirebilmesi sağlanmıştır. Kişilerin bankalara, ATM’lere gitmeden çok kısa süreler içerisinde ödemelerini online yapabilmeleri ve yapılan ödemelerin ilgili sistemlere saniyeler içerinde aktarılabilmesi zamandan tasarruf sağlamaktadır. WCF mimarisinin bu çalışmada kullanılmasıyla hız, performans, birlikte çalışılabilirlik gibi konularda avantajlar sağlandığı görülmüştür. Bu çalışma kapsamında, ders kayıt dönemleri gibi yılın belirli yoğun dönemlerinde servise gelen istek sayıları incelenmiştir. Buna göre günlük ortalama 10.000 ve yıllık olarak da yaklaşık olarak bir milyon isteğe servisin yanıt verebildiği tespit edilmiştir. Benzer şekilde gelen istek ve işlem sayılarına bakarak, servis ile ders kayıt döneminde bir günde maksimum 50.000 işlemin gerçekleştiği kayıtlardan tespit edilmiştir.	Kurumsal Servis Yolu, Servis Odaklı Mimari, Online Ödeme Sistemi, Web Servisleri
352	Son İşlem Algoritmalarının İncelenmesi	Rasgele sayılar, belirli bir aralık için tanımlanmış, oluşma olasılıkları birbirine eşit ve bu sayılar arasında belirli bir ilişki olmayan sayılar olarak tanımlanabilir. Rasgele sayı üreteçleri de rasgele sayıları üretmek için kullanılan araçlardır. Bu rasgele sayı üreteçlerinden elde edilen bit dizilerinin bazıları zayıf istatistiki özellikler göstermektedir. Bu nedenle üretilen dizilere bu zayıflığın giderilmesi amacıyla çeşitli son işlem algoritmaları uygulanmaktadır. Bu makalede şimdiye dek önerilen belli başlı son işlem algoritmaları incelenerek, karşılaştırılmaları yapılmıştır.	Rasgele Sayı Üreteçleri, Son İşlem, Son İşlem Algoritmaları
353	Performance Analysis of SMDO Method with Benchmark Functions with Matlab Toolbox	SMDO method is a set and trial based optimization algorithm that is developed for online fine-tuning of controller parameters. SMDO method is implemented for several controller tuning applications. It can search parameter space with random backward and forward steps of each parameter. This property reduces risk of testing unstable control system configurations in controller design and thus makes the SMDO method more suitable for online parameter tuning of experimental systems. However, performance of SMDO has not been evaluated previously for benchmark functions in comparison with other well known heuristic optimization methods. This study aims to compare performances of Artificial Bee Colony (ABC), Cuckoo Search Optimization (CK), Particle Swarm Optimization (PSO) and Stochastic Multi-parameters Divergence Optimization (SMDO) methods for benchmark functions. Therefore, a benchmark tests program that is a user-friendly MATLAB GUI is introduced for user. This program can be downloaded from https://www.mathworks.com/matlabcentral/fileexchange/75043-smdo-method-with-benchmark-functions	optimization, SMDO, stochastic, benchmark functions
354	KNN ve Naive Bayes Sınıflandırma Algoritmaları ile Finansal Durum Analizi Üzerine	Bu çalışmada veri madenciliği tekniklerinden biri olan sınıflandırma, imalat sanayi sektöründe hizmet veren belirli sayıda seçilmiş firmaların Altman Z-Skor formülünde kullanılan finans parametreleri üzerinde uygulanmıştır. Altman Z-Skor değeri bir firmanın finansal zorluklarla karşılaşma durumunun tahminlemesinde kullanılır. Z-Skor değeri, firmanın finansal durumunun iyi, orta veya riskli olup olmadığı hakkında yorum yapar. Bu makalede sınıflandırma yöntemi için KNN ve Naive Bayes algoritmaları kullanılmıştır. Bütün firmaların Z-Skor değerleri hesaplanmış ve her 3 tipten belirli sayıda veri seçilerek öğrenme verisi olarak sisteme öğretilmiştir. Algoritmalar sisteme öğretilmemiş firmaların Z-Skor formülündeki finans parametreleri üzerinde çalıştırılmıştır. Tüm veri üzerinde KNN algoritması yaklaşık %84-88, Naive Bayes algoritması ise %75-86 aralığında başarı ile sonuçlanmıştır. Veri madenciliği tekniklerinin bir finans modeli üzerinde uygulandığı ve başarılı sonuçların elde edildiği bu proje, farklı teknolojilerin finans sektörünün bir çok farklı analiz süreçlerinde uygulanmasına katkı sağlayacaktır.	Veri Madenciliği, Sınıflandırma, Finansal Analiz, Altman Z-Skor
358	AMI: An Auditory Machine Intelligence Algorithm for Predicting Sensory-Like Data	In this paper, we present the results of our experiments using a new biologically constrained machine intelligence algorithm based on neural processing in the auditory cortex called auditory machine intelligence (AMI). This algorithm is an online learning technique for predicting sensory time series data i.e. data that comes in streams or a sequential order. The AMI algorithm is particularly inspired by the mismatch negativity effect which provides important evidence that the brain learns a statistical structure of the world it senses. We show through a number of experiments with popular benchmarks, how this algorithm may be applied in a real world sense. The results of these experiments have also been compared with two very popular techniques that have been used for time series predictions and are very encouraging.	Auditory processing, biological machine intelligence, predictions, sensory data, time series
362	Nesnelerin İnterneti için Gerçek Zamanlı Tasarsız Veri Toplama Platformu	Günümüzde, fiziksel dünyadan bilgi edinebilen ve haberleşme yeteneğine sahip birçok akıllı nesne birbirine bağlanarak küresel bir algılayıcı ağ altyapısı veya Nesnelerin İnternetini oluşturmaktadır. Nesnelerin İnterneti için üretilen cihazların hızla artması ve her cihazın geliştirme ortamı ve ara yüzünün farklı olması cihaza özel uygulamaların üretimine sebep olmuştur. Bu çalışmada Nesnelerin İnterneti için bir gerçek zamanlı tasarsız veri toplama, raporlama ve analiz platformu önerilmiştir. Geliştirilen platform, sensörlerden veri toplayan gömülü yazılımı, yerel veri toplama uygulaması, bulut üzerinde çalışan NodeJS tabanlı sunucu ve web tabanlı istemci yazılımı olmak üzere, dört ana bileşenden oluşmaktadır. Bileşenlerin tamamen bağımsız olması, tasarlanan platformun birçok uygulamada kolaylıkla kullanılmasını sağlamaktadır. Önerilen platformda sensörler arasında WiFi veya kablolu ağ gibi bir merkezi iletişim altyapısına gerek olmadan, sensörler arası bir kapsayan ağaç oluşturulur ve toplanan veriler ağaç üzerinden işleme merkezine ulaştırılır. Eklenen yeni sensörler, ağa bağlı mevcut düğümlerden birisini hedef düğüm olarak seçip topladığı verileri o düğüme gönderir. Her düğüm diğer düğümlerden topladığı verileri kendi hedef düğümüne göndererek verileri yerel işleme merkezine ulaştırır. Böylece ağın kapsama alanı kolay ve hızlı bir şekilde genişletilebilir. Veriler yerel işleme merkezinden bulut üzerinde çalışan bir sunucuya aktarılır. Son kullanıcılar web üzerinden sunucuya bağlanarak sensörlerin anlık verilerini ve bu verilerden üretilen analitik raporları görebilirler. 96 saat boyunca yapılan deneysel çalışmalarda, geliştirilen platform istikrarlı bir şekilde çalışarak toplanan verilerden anlık raporlar üretmiştir.	Nesnelerin İnterneti, Gerçek Zamanlı Veri Toplama, Tasarsız Ağlar, Sensör, Kapsayan Ağaç
363	Türkiye’de Çevik Yazılım Geliştirme Süreçlerinde Scrum Yöntemini Uygulayan İşletmelerin Başarı Faktörleri	Günümüzde teknolojik dönüşüm ve teknoloji odaklı gelişimle birlikte müşterilerin beklenti ve ihtiyaçlarında hızlı bir değişim yaşanmaktadır. Bu değişim, işletme içerisindeki bilişim süreçleri ve sistemlerine de etki etmekte olup, işletmelerin yenilikçi, işbirlikçi ve değer yaratıcı özelliklerini hızla geliştiren, ölçekleyen bir etkide süreçleri inşa etmektedir. Bu sebeple, birçok iş alanında proje oluşum ve süreçlerinde çeviklik önem kazanmakta olup, gün geçtikçe daha fazla işletme çevik metodolojiyi tercih eder hale gelmektedir. Dünyada yeni olan çevik metodolojideki Scrum yönteminin başarı faktörlerinin Türkiye ölçeğinde yeteri kadar analiz edilmediği saptanmıştır. Bu sebeple, çevik metodolojisinin Scrum yöntemi kullanılarak beklenen başarı faktörlerini ölçmek için, Türkiye’de farklı sektörlerdeki işletmelerin yazılım projelerinde çalışan ve farklı pozisyonlarda bulunan 105 kişi ile saha araştırması yapılmıştır. Toplanan veriler parametrik olmayan Mann Whitney U ve Kruskal Wallis testleri uygulanarak analiz edilmiş olup; çoklu karşılaştırmalar için post hoc testi ile Scrum başarı faktörlerinin firmaya özgü durumlar ile etkileşimi incelenmiştir.	Çevik yazılım geliştirme yöntemi, scrum başarı faktörleri, firmaya özgü durumlar
365	Bir Öğrenciyi Üstün Zekâlı ve Yetenekli Olarak Aday Göstermek İçin Doğru Soruları Sormak: Bir Makine Öğrenmesi Yaklaşımı	Bu çalışmada, bir öğrencinin üstün zekâlı ve yetenekli olarak aday gösterilmesi için geliştirilen 69 soruluk ölçekten öğretmenin kararında en etkili soruların seçilerek ölçekteki soru sayısının azaltılması amaçlanmıştır. Bu amaçla Nitelik Eleme ve Ki-kare Filtresi nitelik seçimi yöntemleri kullanılmıştır. Ayrıca çalışmada bir öğrenciyi üstün zekâlı ve yetenekli olarak aday göstermede en iyi performansı veren makine öğrenmesi algoritmasının bulunması da hedeflenmiştir. Bunu gerçekleştirebilmek için Rastgele Orman Algoritması, C4.5 Karar Ağacı Algoritması ve Naive Bayes Sınıflandırıcı makine öğrenmesi algoritmaları kullanılmıştır. Analizler sonucunda Ki-kare Filtresi yöntemiyle 69 soruluk ölçek 20 soruya indirilmiş, sonrasında Naive Bayes Sınıflandırıcı bu yeni veri setine uygulandığında, model %92 doğrulukla bir öğrenciyi üstün zekâlı ve yetenekli olarak aday göstermiştir. Önerilen bu modelin, aday gösterme sürecinde zamandan tasarruf edilmesini sağlayacağı ve ölçeğin öğretmenler tarafından doldurulması esnasında çok sayıda soruyla ilgilenmekten kaynaklı dikkat dağınıklığını önleyerek sonuçların doğruluğunu artıracağı düşünülmektedir. Ayrıca, veriye dayalı öngörü modellerinin aday gösterme sürecinde kullanılmasıyla daha rasyonel kararlar elde edileceğine inanılmaktadır.	üstün zekâlı ve yetenekli öğrenciler, nitelik seçimi, makine öğrenmesi, aday gösterme
366	Sosyal Medya Kullanımının Kişiler Üzerindeki Etkilerinin İncelenmesi	Son yıllarda yaşanan teknolojik gelişme sayesinde, İnternet ve sosyal medya kullanımı önemli ölçüde artmıştır. Akıllı telefon, tabletler sayesinde sosyal medyaya istenilen zamanda erişim fırsatını ortaya çıkarmıştır. Bu gelişmeler sonucunda sosyal medya bağımlılığı da bu gelişmelerin olumsuz yansıması olarak gündeme gelmeye başlamıştır. Bu çalışmada, farklı yaş ve meslek gruplarına sahip katılımcıların sosyal medya kullanım alışkanlıklarından yola çıkarak sosyal medya bağımlılığına sahip olup olmadıklarının araştırılması hedeflenmiştir. Çalışmaya 758 kişi katılmıştır. Çevrimiçi anket yoluyla katılımcılara ulaşılmıştır. Anket sonucunda elde edilen veriler; t-testi ve ki-kare bağımsızlık testi ile analiz edilmiştir. t-testi analizi sonucunda sosyal medya bağımlılığı ve sosyal medya paylaşımları ile cinsiyet arasında anlamlı bir ilişki tespit edilmiştir. Çalışma sonucunda; sosyal medya bağımlılığının ve sosyal medya paylaşımlarının kişiler üzerindeki etkisinin cinsiyetlere göre farklılık gösterdiği ortaya konmuştur. Bununla beraber; içerik paylaşmak, iletişim kurmak, yeni trendleri takip etmek, yeni insanlar tanımak amaçları ile sosyal medyayı kullanmak ile cinsiyet arasında ilişki olduğu gözlemlenmiştir. Çalışma bulgularının sosyal medya kullanımının kişiler üzerindeki etkileri ile ilgili mevcut durumu aydınlatması umulmaktadır.	sosyal medya bağımlılığı, sosyal medya, bağımlılık
367	Doğal Dil İşleme Teknikleri Kullanılarak Disiplinler Arası Lisansüstü Ders İçeriği Hazırlanması	Bu çalışmada lisansüstü seviyede açılan düşünülen disiplinler arası bir dersin içeriğinin hazırlanması için veri madenciliği tekniklerinden doğal dil işleme yöntemleri kullanılmıştır. Lisansüstü ders, Veri Bilimi ve Uygulamaları adını taşımaktadır. Veri bilimi temelde istatistik ve bilgisayar bilimlerini içine alan disiplinler arası bir kavramdır. Dersin benzer bir ad ile literatürde yeri yoktur. Veri bilimi yaklaşımı veriyi öncelikleyen ve oldukça fazla alanda uygulanan bir yaklaşımdır. Uygulama alanı çok geniş olduğundan derse Veri Bilimi ve Uygulamaları adı verilmiştir. IEEE’nin yıllardır düzenlediği bir konferansta basılan bildiriler ders içeriğinin belirlenmesinde veri seti olarak kullanılmıştır. Data Science and Advanced Analytics adındaki konferansın bu yıl 7. si düzenlenecektir. 2015, 2016, 2017 ve 2018 yıllarında konferansa kabul edilen bildiriler veri setinde kullanılmıştır. Bildirilerin başlık kısımları ve anahtar kelimeler doğal dil işleme teknikleri ile analiz edilerek ders içeriği belirlenmiştir. Bu çalışmada ilk olarak veri seti hazırlandıktan sonra, veri üzerinde veri temizleme işlemi yapılmış ardından bildiri başlıkları sözcüklere ayrılmıştır. Sözcüklere ayrılan veri seti içinde sözcüklerin frekansları bulunarak frekansa göre ilk yirmi sözcük seçilmiştir. Doğal dil işleme sürecinde Apache Spark NTK paketi kullanılmıştır. Seçilen 20 sözcük atomik olduğundan tümevarım yöntemi ile ana konu başlıkları belirlenmiştir.	veri bilimi, doğal dil işleme, ders içeriği hazırlama, veri bilimcisi, konu modelleme
368	Anfis ve Bulanık K Ortalamalar İle Kalp Hastalığının Tespit edilmesi	Dünyada ölüm oranları bakımından kalp hastalıkları üst sıralarda yer almaktadır. Önümüzdeki yıllarda kalp hastalıklarından dolayı ölenlerin sayısının daha da artacağı belirtilmektedir. Kalp hastalıklarında tek olumlu yön ise bu hastalıkların önlenebilir olmasıdır. Hastalıkların önlenmesi bakımından son yıllarda makine öğrenmesi gibi yöntemler sıklıkla kullanılmaktadır. Bugüne kadar farklı yöntemlerle gerçekleştirilmiş birçok çalışma ve farklı başarı oranları bulunmaktadır. Bu çalışmada, kalp hastalıklarının tahmin edilmesinde Anfis (Adaptive Neuro-Fuzzy Inference System) ve Bulanık K Ortalamalar yöntemlerinin bir arada kullanıldığı ve başarı oranının ciddi düzeyde artırıldığı yeni bir yöntem önerilmektedir. Çalışmada veriler öncelikle Bulanık K Ortalamalar ile kümelendirilmiştir. Daha sonra elde edilen küme üyelik değerleri Anfis sisteminin modellenmesi ve eğitiminde kullanılmıştır. Verilerin beş bulanık kümeye ayrılması ile elde edilen sonuçların Anfis sisteminin başarısını ciddi düzeyde artırdığı görülmüştür. K kat çaprazlama yöntemi ile test edilen sistemin başarı oranı %9835 olarak tespit edilmiştir. Elde edilen sonuçlar literatürde aynı veri seti ile gerçekleştirilen çalışmalarla kıyaslanmıştır. Sonuç olarak bu çalışmada önerilen yöntemin doğru sınıflandırma oranı ile kalp hastalıkları tahmininde kullanılabileceği düşünülmektedir.	Kalp hastalıkları, Anfis, Bulanık K Ortalama, Makine öğrenmesi
370	Sigorta Sektöründe Sahte Hasarların Tahmini İçin Geliştirilen Makine Öğrenmesi Modellerinin Kıyaslanması	Araştırmanın amacı, sigorta sektöründe kasko sigortası için sahte hasarların tespitinde hasar dosyası incelemelerine yardımcı olabilecek makine öğrenmesi modelleri geliştirmektir. Bu çalışmada özel bir sigorta şirketinin kasko sigortasına ait hasar verileri kullanılmıştır. Model oluşturulmasında k-en yakın komşuluk, karar ağaçları, lojistik regresyon, yapay sinir ağ algoritmaları denenmiştir. Elde edilen sonuçlar doğrultusunda makine öğrenimi yöntemlerinin kullanımının suistimali hasarların tespiti için hasar ekiplerine ve sigorta şirketlerine yardımcı olabileceği düşünülmektedir.	Sigorta sektörü, Kasko Sigortası, Suistimal Tespiti, Sahte Hasar Tahmini, Veri Analizi, Makine öğrenmesi, Yapay Sinir ağları
371	Görüntülerden Bilgi Elde Etmek İçin Görüntü Açıklama Çalışmalarının Sistematik Haritalandırma İncelemesi	Çeşitli görüntü türlerinden görüntü meta verilerini elde etmeyi, işlemeyi ve anlamlı sonuçlar çıkarmayı amaçlayan görüntü açıklaması kavramı, bilgi toplumunda görüntülerden bilgi edinme konusunda daha kritik hale gelmiştir. Bu konuda literatürde önerilen birçok yaklaşım vardır, ancak en uygun olanı seçmek kolay değildir. Bu çalışmada, görüntü açıklamalarındaki kilit yaklaşımlar, kapsamlı bir literatür taraması ve sistematik haritalama yoluyla incelenmiştir. Çalışmamızın yeniliği, literatürdeki görüntü açıklama çalışmalarını araştırmak, haritalamak ve analiz etmek ve seçilen çalışmaları sınıflandırmak, araştırma boşluklarını ortaya çıkarmak ve bu makalede sunulan araştırma soruları için görsel özet hazırlamak adına ilk denemeyi temsil etmesidir. Literatürde, ilgi alanını farklı açılardan araştırmak için sistematik haritalama yaklaşımı önerilmektedir. Bu amaçla, tespit edilen toplam 404 çalışma içerisinden 95 çalışma seçilmiştir. Alandaki literatürün incelenmesi, mevcut yöntemlerin / tekniklerin, araçların, metriklerin, süreçlerin veya diğer teknik yaklaşımların kendi başlarına eksiksiz bir çözüm üretmek için yeterli olmadığını göstermektedir. Önerilen teknikleri birleştirerek ve disiplinlerarası yaklaşımları dikkate alarak yeni çözümler üretmenin gerekliliği de önerilmiştir.	anlamsal görüntü açıklaması, görüntü işleme, resim yorumlama
373	Kurumsal Ölçekte Mikroservis Tabanlı Bir Mimarinin Tasarlanması	Kurumsal bir yazılım sisteminin oluşturulması veya dönüşümü, iş ihtiyaçlarının tam olarak tanımlanmasını gerektiren meşakkatli bir işlemdir. İş gereksinimlerinin karşılanabilmesi için iyi düşünülmüş, uygun yazılım mimarisi kararlaştırılmalı ve tasarlanmalıdır. Genel olarak sorunlara çözüm bulmak için takip edilebilecek iki yöntem vardır. Birincisi geleneksel monolitik mimaride olduğu gibi problemi, doğru çözümü bulmak için bir bütün olarak ele almaktır. İkincisi ise problemi daha kolay anlaşılabilen ve çözülebilen küçük parçalara ayırmaktır. Eğer yazılım dünyasında ikinci yöntem takip edilecek olursa, mikroservis mimarisi gündeme gelmektedir. Kurumsal ölçekli yazılım sistemi tasarlanmak istendiğinde, bildiğimiz kadarıyla yazılım mimarilerini değerlendiren, iletişim protokolü, veri modeli ve veritabanının seçimi üzerine yol gösterici deneysel bir araştırma bulunmamaktadır. Bu makalede, kolay ölçeklenebilir, bakım yapılabilir, erişilebilirliği yüksek, güvenilir ve gözlemlenebilir mikroservis tabanlı bir yazılım sistemi tasarlanmıştır. Ayrıca amacına uygun yazılım mimarisi ve modellerini seçmeye yardımcı olabilecek şekilde farklı mimarilerin, iletişim protokollerinin ve veri modellerinin karşılaştırıldığı deneysel çalışmalar sunulmuştur. Tüm makale sadece sunucu servis tasarımı ile ilgili olup istemci tipi ve teknolojileri bu çalışmanın kapsamı dışındadır.	Mikroservis, Yazılım Mimarisi, Kuyruk-Tabanlı İletişim
375	Heterojen Ev Ağlarının Aralık Tip-2 Bulanık AHS ve TOPSIS Yöntemleri ile Değerlendirilmesi	Son zamanlarda bilişim sektöründeki gelişmelerle birlikte, ev kullanıcılarına sunulan ağ teknolojilerinin performansları sürekli artış göstermektedir. Bu artış ile farklı özellik ve altyapıları kullanılarak sunulan ev ağlarındaki internet hizmeti gittikçe daha heterojen hale gelmektedir. Tüm ağların var olarak kabul edildiği bir ortamda, kullanıcıların ihtiyaçlarına göre en verimli ağ hizmetini kullanması karmaşık bir optimizasyon problemidir. Kullanılacak amaç doğrultusunda, kullanıcının ihtiyaç duyacağı ve tüm nitel ve nicel kriterler açısından en yararlı hizmeti sunacak erişim ağının seçilmesi, belirsizlik içeren çok kriterli bir karar verme problemidir. Bu çalışmada, bu belirsizliği daha iyi modelleyebilmek için aralık tip-2 bulanık AHS ve aralık tip-2 bulanık TOPSIS yöntemleri ayrı ayrı kullanılmış ve kıyaslanmıştır. Çalışmada kullanılan kriterler; gecikme, paket kaybı, seğirme, maliyet, toplam bant genişliği ve kullanılabilir bant genişliği olarak belirlenmiştir. Daha sonra ADSL, FiberNet, Kablonet, PLC ve 3G olmak üzere beş farklı ağ, bu kriterlere göre değerlendirilmiştir. Tip-2 bulanık kümeler kullanılarak AHS ve TOPSIS yöntemlerinin uygulanması ile başarılı sonuçlar elde edilmiş ve alternatiflerin daha net ayrışması sağlanmıştır.	Aralık Tip-2 bulanık küme, Bulanık Mantık, TOPSIS, Analitik hiyerarşi süreci, Heterojen ağ seçimi
376	Dijital Bankacılık Kullanımına Teknoloji Kabulü Temelli Bir Yaklaşım	Teknolojinin önceki yüzyıllara göre çok daha hızlı geliştiği ve yayıldığı günümüz şartlarında, teknolojik araçların, makinelerin, yazılımların ve gelişen imkânların kitleler arasında kullanımı da artış göstermiştir. Dijital bankacılık da bu teknolojik araçlardan birisi olarak kabul edilmektedir. Türkiye’de dijital bankacılık kullanan kişi sayısında son yıllarda kayda değer bir artış gerçekleşmiştir. Bu artışı etkileyen faktörlerin bilinmesi süreci hızlandırabilir. Çalışmada bireysel yenilikçiliğin dijital bankacılık kullanımına etkisi, Teknoloji Kabul Modeli üzerinden araştırılmış ve öngörülen etkiler, dijital bankacılığı aktif olarak kullanan toplam 302 kişiden toplanan verilerle, Yapısal Eşitlik Modellemesi kullanılarak test edilmiştir. Kişilerin bireysel yenilikçilik düzeyinin dijital bankacılık kullanımlarına sırasıyla algılanan kullanım kolaylığı, algılanan kullanışlılık-kullanma niyeti üzerinden dolaylı bir etkisinin olduğu görülmüştür. Yaş, eğitim durumu ve gelir durumu gibi demografik değişkenlerin de bu etkiler üzerinde yönetici etkisi olduğu saptanmıştır. Cinsiyet ise tüm değişkenler üzerinde farklılaştırıcı bir etkiye sahiptir. Bu çalışmanın katkısı, teknolojinin yayılmasında etki eden faktörlerin belirlenmesi olmuştur.	Bilişim teknolojilerinde finans, teknoloji kabul modeli, dijital bankacılık, internet bankacılığı, bireysel yenilikçilik
379	BİLİŞİM TEKNOLOJİLERİ DEPARTMANINDA KULLANICILARIN TALEPLERİNE CEVAP VERME SÜRESİNİN MAKİNE ÖĞRENMESİ İLE TAHMİN EDİLMESİ	Günümüzde şirketlerin artan rekabet şartlarından dolayı bilişim teknolojilerine olan ihtiyaç her geçen gün artmaktadır. Bilişim teknolojilerinin (BT) sorunsuz, hızlı ve güvenilir çalışması yapılan yatırım kadar önemlidir. Şirketlerde bulunan bilişim teknoloji(BT) departmanları yapılacak yatırımların planlanmasından, mevcut sistemin sorunsuz çalışmasından ve oluşabilecek sorunlara hızlı çözümler üretilmesinden sorumludurlar. Şirket çalışanlarının BT departmanına sorunları iletmesi, süreci takip etmesi ve raporlandırması amacıyla bilgi işlem takip programları kullanmaktadır. Böylece sorunların ve çözüm sürecinin yönetimi, bilgilendirmesi ve raporlandırılması profesyonel ve kolay yapılabilmektedir. Sorunların hızlı çözülmesi ve çözüm süresinin bilinmesi çalışanlarının zamanı iyi kullanmasını sağlayacak ve belirsiz bekleme süresinin yaratacağı olumsuz etkileri ortadan kaldıracaktır. Bu çalışmada bir şirketin kullanıcıdan gelen talepleri çözme süresi makine öğrenmesi yöntemiyle tahmin edilmiştir. Bunun için kullanıcılardan gelen 2320 talep; departman, destek türü, sorumlu ve kategori olarak kayıt altına alınmaktadır. Sonuçtaki destek süreleri için bir sınıf yapısı ile test edilmiştir. Harcanan süreler 0-10 dakikadan başlayıp 90 dakika ve daha fazlası şeklinde 10’ar dakika arayla on adet sınıfa ayrılmıştır. Bu veri setleri üzerinde makine öğrenme yöntemleri kullanılmıştır. Gerçekleştirilen testler sonucunda en iyi sonuç Destek Vektör Makineleri (Support Vector Machine-SVM) metodu kullanılarak tasarlanan model ile, eğitim başarısı %99.82, test başarısı ise %93.11 olarak ölçülmüştür. Bu sistem sayesinde kullanıcının bekleme süresi ve sorunun ortalama çözüm süresi tahmin edilmektedir.	Makine Öğrenmesi, DVM, Sınıflandırma, Talep Süresi, IT, IT
380	RR INTERVAL TESPİTİNDE KALP ATIM HIZI DEĞİŞKENLİĞİNİN ÖRNEK ENTROPİ ANALİZİ	Entropi, zaman içinde birçok farklı ve bağımsız faktörlerle sürekli olarak etkileşime girebilecek karmaşık zaman serilerinin düzensizliklerini veya genel davranışlarını ölçebilen sağlam bir yöntemdir. Bu çalışma, 50Hz gürültüsünün ve taban hattı kayması (BW) gürültüsünün RR aralığı üzerindeki etkilerini değerlendirmek için kalp hızı değişkenliğinin (HRV) örnek entropi (SampEn) ölçümünü araştırmayı amaçlamıştır. Stimülatör cihazı kullanılarak üç farklı sentetik elektrokardiyogram (EKG) sinyali kaydedilmiştir. RR aralıklarını izlemek ve tanımlamak için tam uzunluktaki ve pencereli veri uzunluğundaki SampEn değerleri hesaplanmıştır. BW gürültüsüne sahip yetişkin EKG sinyali en düzensiz ve tutarsız sonuçlara sahipken Gürültüsüz erişkin Normal Sinüs Ritim (NSR) sinyalinin en düzenli ve tutarlı sonuçlara sahip olduğu bulunmuştur. Ayrıca, EKG sinyali üzerindeki düzensizliklerde BW gürültüsü 50 Hz gürültüsüne göre daha fazla etkiye sahipti. Sonuç olarak, SampEn, EKG verilerinin düzensizliği ve rasgeleliğinin ölçülmesini sağlamıştır. Bununla birlikte, sınıflandırma ve karar destek sistemleri için RR aralıklarının belirlenmesi, gürültülü etki nedeniyle ham EKG kayıtlarından HRV'nin gerçek zamanlı analizinde pratik olmadığı bulunmuştur.	örnek entropy, kalp hızı değişkenliği, gürültü faktörü, düzensizlik
381	DENETİMSİZ GÖRÜNTÜ BÖLÜTLEME İÇİN NAÏVE SHARDING İLE MPI KULLANARAK PARALEL K-MEANS KÜMELEMESİ	Dijital görüntü işlemede, görüntü bölütleme, görüntünün piksel gruplarına ayrıldığı önemli bir adımdır. Verimli bir kümeleme algoritması kabul edilen k-means algoritması, bir görüntüyü bölümlere ayırmak için en yaygın kullanılan kümeleme algoritmalarından birisidir. Bununla birlikte, problem boyutu büyüdükçe, k-means, görüntü işlemek için önemli miktarda zaman harcamaya başlar. Bu noktada, gerekli zamanı azaltmak için paralelleştirme teknikleri uygulanmalıdır. Verimli bir paralel ve dağıtılmış model tasarlamak, paralel bilgisayar mimarisini karşılayabilmesi ve işlemciler arasındaki iletişim ve yük dengelemesini dikkate alması nedeniyle önemli bir iştir. Bu çalışmada, görüntü bölütlemesi için naïve sharding kullanarak orta nokta belirleme ile paralel ve dağıtılmış bir k-means kümeleme algoritması öneriyoruz. Önerilen algoritma, Yüksek Performanslı Bilgi İşleme Kümesindeki dağıtılmış bilgi işleme düğümlerinin hesaplama gücünden yararlanmak için Mesaj Geçirme Arayüzü (MGA) standardını kullanır. 128 adede kadar çekirdek kullanarak 104.23 kat daha hızlı kümeleme süresi sağlayan önerilen algoritmanın paralel ölçeklenebilirliğini gösterdik.	Kümeleme, Görüntü Bölütleme, K-means Kümeleme, Dağıtılmış Bellek, Paralel İşleme
382	TÜRKİYE ERKEKLER BASKETBOL LİGİ MAÇ SONUÇLARININ MAKİNE ÖĞRENMESİ YÖNTEMLERİ İLE TAHMİNİ	Basketbol maçları dünyada en çok izlenen spor aktivitelerinden birisidir. Bu popülerlik sonucunda basketbol sporunda bilgi teknolojileri sık sık kullanılmaktadır. İstatistik ve veri depolama sistemlerinin gelişmesiyle maç istatistikleri, oyuncu özellikleri gibi parametreler artık çok kolay saklanabilmektedir. Müsabaka sonucu tahmini insanlara müsabaka öncesi bilgi vermesi açısından önemlidir. Müsabaka sonucu tahmini ile ilgili olarak Amerikan basketbol ligleri üzerine çalışmalar mevcut iken Avrupa basketbolu ligleri üzerine çalışmaların sayısı azdır. Literatürde bir ilk olarak bu çalışmada, müsabaka sonucu tahmini için Türkiye Erkekler Basketbol Süper Ligi maçları Dört Faktör ve DefansOfans modeli ile makine öğrenmesi yöntemleri beraber kullanılarak ele alınmıştır. Buna göre 2017-2018 tarihlerinde oynanan maçlar veri seti olarak kullanılmış ve Dört Faktör modeli ile birlikte incelenmiştir. Popüler makine öğrenmesi yöntemleri olan kNN, Lojistik Regresyon, Çok Katmanlı Algılayıcı, Naive Bayes, j48 ve Oylama ile kullanılmış ve çıkan sonuçlar değerlendirilmiştir. Sonuç olarak %96,55’lik tahmin başarısı yakalanmıştır.	Türkiye Basketbol Ligi, Dört Faktör, Makine Öğrenmesi, Tahmin
383	OKUL ÖNCESİ DÖNEM ÇOCUKLARINA OYUNLAŞTIRMA İLE ALGORİTMA EĞİTİMİ VERİLMESİ	Bu çalışmanın amacı, okul öncesi dönem çocuklarına oyunlaştırma yöntemini kullanarak algoritma konusunun öğretilmesidir. Araştırma kapsamında 2018-2019 eğitim-öğretim yılı güz döneminde, Konya Ereğli Bil Kolejinde öğrenim gören 12 okul öncesi öğrencisi ile uygulama gerçekleştirilmiştir. Araştırma eylem araştırması desenine göre yürütülmüştür. Araştırmanın amacı doğrultusunda okul öncesi dönem çocuklarına robotik kodlama dersi kapsamında, bu derse temel oluşturan algoritma eğitimi, geliştirilen hikâyeler ve hazırlanan yazılım üzerinden gerçekleştirilen etkinliklerin, çocukların derse olan motivasyonlarına ve öğrenme süreçlerine etkisi incelenmiştir. Hikâyeler ve yazılım uygulama sürecinde etkinlikler rozet, ödül gibi oyunlaştırma öğeleri ile de zenginleştirilmiştir. Çalışmanın sonucunda; oyunlaştırmayla öğrenmenin okul öncesi dönem çocuklarının algoritma ve sıra kavramını öğrenmesinde etkili olduğu, bir problem durumunu analiz ederek adımlarına ayırabildikleri görülmüştür. Okul öncesi dönem çocuklarının oyunlaştırma sürecini eğlenceli buldukları, rozet ve ödülün motivasyonlarını canlı tuttuğu ve etkinliklere katılmak istedikleri ulaşılan sonuçlardan en önemlisidir. Bu süreç bir sonraki aşama olan kodlamaya geçişte önemli bir kazanım ortaya koymuştur.	Oyunlaştırma, okul öncesi, algoritma, rozet, ödül
384	KONUT SATIN ALIMINDA ALTERNATİF BİR KARAR DESTEK SİSTEMİ ÖNERİSİ	Barınma ihtiyacı, eski çağlardan günümüze kadar insanların en temel ihtiyaçları arasındaki yer almıştır. İnsanların barınma ihtiyacını karşılamak için kullanılan evler, yaşanan coğrafya, kullanılan malzeme vb. açısından çeşitli farklılıklar göstermektedir. Bu farklılıklar, yapısal, güvenlik, ısınma, donanım ve yakınlık olarak beş ayrı kategori altında toplanabilir. Her bir kategori ise kendi alt gruplarına sahiptir. Mevcut konut satın alma sistemleri, konut özelliklerinin varlık ya da yokluk durumunu dikkate alarak ilanları sıralamaktadır. Fakat her alıcı için özellikleri sadece lojik 0 ya da lojik 1 ile ifade etmek uygun değildir. Bu gibi sorunları çözmek için alıcıların her bir kategoriye ve altındaki özelliklere -1 ile +1 arasında bir değer vermesinden oluşan bir model ortaya çıkarılmıştır. Bu sorunu çözmek için alıcıların kategoriler ve alt kategorilere -1 ile +1 arasında bir değer verilmesine dayanan bir model oluşturulmuş ve sunulmuştur. Bu model kullanılarak oluşturulan listede her konutun bir puanı oluşmakta ve alıcıya sıralanarak gösterilmektedir. Böylece alıcı için karar almada mevcut sistemlere kıyasla daha gerçekçi bir liste oluşturulmaktadır. Bu çalışmada İstanbul ilinin 39 ilçesindeki toplam 34844 konut incelenmiş ve 29 kriterden oluşturulan model geliştirilmiştir. Geliştirilen model, 40 adet örnek için test edilerek karar destek sisteminin yeterliliği gösterilmiştir. Ayrıca kişiye özel olarak sunulan alternatif bir karar destek sistemi ile sıralama tablosu gösterilmiştir.	Konut Satın Alma, Karar Destek Sistemi, Model
386	UHF-RFID Tabanlı Akıllı Kargo Yönetimi ve Gerçek Zamanlı Takip Yaklaşımı	RFID teknolojisi ortaya çıktığı ilk günden beri sürekli olarak gelişim göstermekte ve kullanıcılarına oldukça önemli avatajlar sunmaktadır. Nesnelerin İnterneti (IoT) kavramını gerçekleştirmede oldukça önemli bir yere sahip olan RFID etiketler günümüzde birçok endüstriyel alanda aktif olarak kullanılmaktadır. Bu etiketlerin içerisinde veri depolanabilmesi, uzaktan okunabilmesi ve internet teknolojisi ile beraber kullanılabilmesi en önemli avantajlarındandır. Bu çalışmada ise RFID etiketlerin farklı bir kullanım yönüne odaklanılmıştır. Önerilen sistemde hali hazırda kullanılan kargo yönetim sistemlerinin geliştirilmesi ile hız, kapasite ve verimliliklerinin arttırılması amaçlanmıştır. Bilindiği üzere klasik kargo yönetim sistemlerinde genellikle barkod veya karekod türünde etiketler kullanılmakta ve bu etiketler bir el terminali aracılığıyla okunmaktadır. Bu sistemlerde gerçekleştirilen tüm işlemler sürekli olarak bir çalışanın paketleri okutması ve verilerin sisteme bu yolla aktarılması mantığına göre sağlanmaktadır. Önerilen bu yaklaşımda klasik barkod veya karekod etiketlerinin yerine UHF-RFID etiket kullanılması hedeflenmiştir. Sistemde kargo gönderi şubeleri, taşıma araçları ve transfer merkezleri UHF-RFID okuyucu antenler ile donatılarak, gönderilerin otomatik, hızlı ve güvenli bir şekilde okunabilmesi sağlanmıştır. Önerilen bu yaklaşım ile özellikle zaman yönünden önemli derecede verimlilik sağlanmıştır. Elde edilen bu verimlilik simülasyon çalışmaları ile doğrulanmış ve elde edilen sonuçlar klasik yöntemlerle karşılaştırmalı olarak sunulmuştur.	UHF-RFID, Akıllı Kargo Yönetimi, Gerçek Zamanlı Takip
388	CBS ORTAMINDA KÜLTÜR ROTALARININ BELİRLENMESİ; ISPARTA İLİ ÖRNEĞİ	Anadolu coğrafyası sosyo, ekonomik, ekolojik ve politik konumu nedeniyle birçok medeniyete ev sahipliği yapmış ve medeniyetler arası geçiş noktası olarak kullanılmıştır. Bu nedenle Anadolu, doğal ve kültürel miras açısından çok zengin ve çeşitli bir potansiyele sahiptir. Günümüzde “Kültür Rotaları” kültürel turizm destinasyonu olarak kitlesel turizme alternatif turizm çeşidi olarak kabul edilmektedir. Kültür rotaları bir bölgenin tarihi, kültürel ve doğal mirası hakkında bilgi edinmek isteyen ziyaretçilere çok çeşitlilik sunan, ekonomik dağılımı geniş alanlara yayan ve ziyaretçinin uzun süre alanda kalmasını sağlayan bir turizm çeşididir. Bu çalışmanın amacı, Isparta ilinin kültürel turizminin geliştirilmesi ve yaşatılabilmesi için mevcut tarihi kültür yolları ile birlikte ilişkilendirilerek kültür rotaları belirlemektir. Bu kapsamda coğrafi bilgi sistemleri (CBS) tabanlı ArcMap 10.5 programı kullanılarak tarihi kültür yolları ve odak kültür rotalar belirlenmiştir. Özellikle CBS ortamında hazırlanan ve önerilen kültür rotaları, Isparta ilinin kültürel, doğal ve tarihi miras değerlerinin korunması, yaşatılması ve kültürel turizm kapsamında destinasyon alanı olması konusunda önemli bir rol oynayacağı öngörülmektedir. Ayrıca Isparta turizm eylem planlama çalışmaları için de önemli bir altlık teşkil edeceği düşünülmektedir.	kültür rotası, Isparta
390	Bulut Ortamlarında Hipervizör ve Konteyner Tipi Sanallaştırmanın Farklı Özellikte İş Yüklerinin Performansına Etkisinin Değerlendirilmesi	Fiziksel kaynakların verimli kullanılabilmesini sağlayan sanallaştırma teknolojilerindeki ilerlemeler, bulut bilişim, nesnelerin interneti ve yazılım tanımlı ağ teknolojilerinin gelişiminde büyük pay sahibi olmuştur. Günümüzde hipervizör sanallaştırma çözümlerine alternatif olarak konteyner teknolojileri ortaya çıkmıştır. Bulut sağlayıcıları kullanıcılarına daha verimli ortamlar sunmak için hem hipervizör hem konteyner sanallaştırma çözümlerini destekleyen sistemleri tercih etmektedirler. Bu çalışmada, ‘Alan bilgisine dayalı’ metodoloji uygulanarak OpenStack bulut altyapısında işlemci, bellek, ağ ve disk yoğunluklu iş yüklerinin KVM hipervizör ve LXD konteyner sanallaştırma çözümleri üzerinde performans değerlendirmesi yapılmıştır. OpenStack bulut ortamında PerfKit Benchmarker ve Cloudbench kıyaslama otomasyon araçları vasıtasıyla ağ yoğunluklu iş yükü olarak Iperf, işlemci yoğunluklu iş yükü olarak HPL, bellek yoğunluklu iş yükü olarak Stream ve disk yoğunluklu iş yükü olarak Fio kıyaslama araçları kullanılarak performans testleri gerçekleştirilmiştir. Yapılan testler sonucunda OpenStack bulut altyapısında LXD sanallaştırma KVM sanallaştırmaya göre işlemci, ağ, sabit disk sürücüsünde sıralı okuma bant genişliği, saniyedeki giriş/çıkış sayısı ve sıralı yazma bant genişliği, saniyedeki giriş/çıkış sayısı iş yüklerinde daha iyi performans sergilemiştir. KVM sanallaştırma ise LXD sanallaştırmaya göre bellek, sabit disk sürücüsünde rasgele okuma bant genişliği, saniyedeki giriş/çıkış sayısında ve rasgele yazma bant genişliği, saniyedeki giriş/çıkış sayısında daha iyi performans sergilemiştir.	Sanallaştırma, bulut bilişim, hipervizör, konteyner, KVM, LXD
393	AKILLI ŞEHİRLERDE BELİRLİ VERİ SETLERİ İÇİN MEKÂNSAL ARAMA ALGORİTMALARININ PERFORMANS KARŞILAŞTIRILMASI	Dijitalleşen çağda akıllı şehir kavramı ortaya çıkmıştır. Akıllı şehirlerin temel amaçlarından biride zaman verimi sağlayacak bileşenler sunmaktır. Akıllı ulaşım ve otopark hizmetleri bu konsepte dahildir. Bu hizmetlerin temeli gerçek zamanlı uzamsal arama algoritmalarına dayanmaktadır. Gerçek zamanlı uzamsal aramalar için performanslı uzamsal arama algoritmaları kullanmamız gerekmektedir. Populer uzamsal arama algoritmaları; k en yakın komşu, dörtgen sorgular, r-ağacı ve kd-ağacıdır. Uzamsal düzlemin içerisinde yer alan bir noktadan yapılan sorguda doğru algoritmanın seçimi performans açısından önemlidir. Bu çalışmanın amacı; seçilen merkez noktası için küçük boyutlu sınırları belirli bir veri setindeki en yakın komşuyu en hızlı şekilde saptayan algoritmayı belirlemektir. Python dilinde yazılan 4 uzamsal arama algoritması yapılan testler ile karşılaştırılmış ve veri seti için en uygun algoritma belirlenmiştir. Tespit edilen algoritma veri setine benzer şehir bileşeni modelinde kullanılabilir bu sayede zamanın değerli olduğu şehir hayatında verimli zaman yönetimi sağlanmış olur.	Akıllı Şehirler, Uzamsal Arama, k En Yakın Komşu, Dörtgen Sorgular, r-Ağacı ve kd-Ağacı
399	Yaya İntikallerde En Kısa Yol Problemi Unity İçerisinde Uygulama	Son 15 yılda Terör örgütleri saldırılarında taktiksel değişiklikler yapmış, buna karşın TSK kendi doktrinini sürekli geliştirmiştir. İç Güvenlik Harekâtı başta olmak üzere tüm harekât nevilerinin bir bölümünde birlikler yaya olarak arazide bir noktadan başka bir noktaya intikal etmek zorunda kalmışlardır. Bu çalışmada arazide yaya olarak hareket eden birliklere hedefe olan en kısa yolu gösteren görsel bir uygulama yapılmıştır. Öncelikle yükseklik haritalarından faydalanılarak Unity Oyun Motoru içerisinde belirli bir bölgenin üç boyutlu modeli oluşturulmuştur. A Yıldız algoritması ve Navigasyon Mesh yardımı ile arazide yaya unsurların hareket etmesi sağlanmıştır. Çalışmanın sonucunda birliklerin arazide intikal esnasında hangi istikameti kullanarak hareket etmesini gösteren bir karar destek sistemi oluşturulmuştur	Unity, A Yıldız Algoritması, En Kısa Yol Problemi, Arazi Modelleme, Yapay Zekâ
400	Küçük Otellerde Kurumsal Strateji Belirleme İçin Bir Karar Destek Sistemi: Pilot Çalışma	Küçük ve orta büyüklükteki işletmeler, büyük işletmelerin aksine genellikle sahibi tarafından yönetilen işletmelerdir. Bu yöneticilerin yönetim becerileri ve teknoloji ile ilgili donanımları büyük işletme yöneticileri kadar yeterli olmadığında işletmelerinin hayatlarını devam ettirebilmesi yolundaki karar verme süreçlerinde stratejik hatalar yapması kaçınılmaz olabilmektedir. Büyük işletmelerin olanaklarına sahip olmayan küçük ölçekteki işletmelere karar verme süreçlerinde yardımcı olacak araçların yetersizliğinden dolayı bu çalışmada her yönetici tarafından kullanılabilecek, kullanıcı dostu arayüze sahip sade ve ücretsiz bir Türkçe yazılım önerisinde bulunulmuştur. Bu amaçla küçük ve orta büyüklükteki işletmeleri genel olarak ele almak yerine bir sektöre özel olarak odaklanılmış ve otel sektörü içerisinde yer alan bu özelliklere sahip küçük oteller tercih edilmiştir. Önerilen yazılım doğrultusunda, bu çalışmada kullanımı kolay ve benzer özelliklere sahip herhangi bir sektöre uyarlanabilen ve küçük otel yöneticilerinin stratejik planlama aşamasında etkili karar vermelerine ve bilgileri güncellemelerine yardımcı olacak esnek bir karar destek sistemi elde edilmesi amaçlanmıştır.	Stratejik Yönetim, Otelcilik, Karar Destek Sistemi, SWOT, PESTEL
401	Ses Kullanarak Otomatik Yerel İkili Model Yöntemi ile Gemi Tanımlama	Ses sınıflaması, makine öğrenimi ve uygulamalı bilgisayar bilimleri için en önemli araştırma konularından biridir. Ses sınıflandırma yöntemi kullanılarak literatürde birçok biyometrik uygulama / yöntem sunulmuştur. Bu çalışma sesleri kullanarak bir gemi tanımlama yöntemi sunmaktadır. Sunulan bu yöntem çok basit ve etkilidir. Bu yöntemin sadece iki temel fazı vardır ve bu fazlar, bir boyutlu ikili örüntü (1D-BP) ile özellik çıkarma ve geleneksel sınıflandırıcı fazlarla sınıflandırmadır. 1D-BP her sesten 256 özellik çıkarır ve bu sesler sınıflandırıcılara iletilir. Bu ultra hafif ses tanımlama yöntemini test etmek için YouTube'dan bir gemi sesleri veri kümesi toplandı. Sonuçlara göre, bu yöntem %97 sınıflandırma doğruluğu elde etmiştir. Bu sonuçlar, gemi ses sınıflandırması ve ses tabanlı gemi tanımlaması üzerine sunulan 1D-BP tabanlı yöntemin değerini açıkça göstermiştir.	Ses kullanarak gemi tanımlama, 1D-BP, Sınıflandırma, Ses işleme, Makine Öğrenmesi
402	Mobil Ödeme Sistemleri için Şifreleme Algoritmasının ve Modelinin Belirlenmesi	Mobil ödeme sistemi son zamanlarda en yeni ve en popüler teknoloji olmaktadır. Mobil ödeme sistemi kredi kartı bilgileri olmaksızın hızlı ve güvenli ödeme kanalı sağlayan bir uygulamadır. Tüm ödemeler ya tanımlı olan operatör hattının faturasından ya da telefondaki uygulama hesabından yapılabilmektedir. Her uygulamanın farklı gereksinimleri vardır. Mobil ödeme sistemlerinin ana gereksinimleri fonksiyonellik, güvenlik ve hızdır. Mobile ödeme sistemlerinde ödeme esnasında en önemlisi hız etkenidir. Eğer güvenlik uygulamada en az zaman tüketimini sağlamıyorsa bu sistem tercih edilmemektedir. Bu yüzden mobil ödeme uygulamalarına en uygun modeli ve algoritmayı belirlemek için bu çalışmada şifreleme algoritmalarının zaman tüketimini kontrol ettik. Bu çalışmada mobil ödeme sistemleri için en uygun şifreleme modeli ve algoritmayı bulmaya çalışmaktayız. En çok bilinen asimetrik anahtarlı şifreleme olan Rivest-SahmirAdleman ile en çok bilinen simetrik algoritmaları olan Veri Şifreleme Standardı, Üçlü Veri Şifreleme Standardı, Geliştirilmiş Şifreleme Standardını şifreleme ve deşifreleme işlemleri esnasında tükettikleri zamanlara göre karşılaştırdık. Çalışmanın sonucu olarak Geliştirilmiş Şifreleme Standardı diğer algoritmalardan yaklaşık olarak üç kat daha hızlı olduğu gözlenmiştir.	Mobil ödeme sistemi, şifreleme algoritması, şifreleme modeli
403	Çekişmeli Üretici Sinir Ağları ile Bebek Yüz Üretimi: Bir Vaka Çalışması	Çekişmeli Üretici Sinir Ağları (GAN) son zamanlarda özellikle bilgisayarlı görme çalışmalarında sinir ağlarına sahip üretken modelleri eğitmek için kullanılan popüler bir konudur. GAN’lar 2014 yılında araştırmacılara tanıtıldığından beri, özellikle GAN’larla görüntü oluşturma çalışmaları gittikçe artmaktadır. Bu çalışmalar, hayvanlar, manzaralar, insan yüzleri vb. gibi son derece ikna edici sahte görüntüler üretmek için umut verici sonuçlar elde etmiştir. Bu çalışmada gerçekçi yüz görüntüleri oluşturmak için bir GAN yapısı oluşturulması amaçlanmıştır. Daha az sayıda eğitim verisiyle gerçekçi resimler üretebilmek için veri seti içerisinde sadece bebek yüzleri kullanılmıştır. Çalışma kapsamında bir GAN yapısı inşa edilerek, Kaggle veri tabanından elde edilen 673 adet renkli 200x200 piksel boyutunda bebek yüz görüntüsü veri kümesinden yeni bebek yüzü görüntüleri oluşturulmaktadır. Önceki çalışmalar GAN’ların sınırlı sayıda eğitim örneği içeren veri kümeleri için görüntü oluşturmada kullanılabileceğini göstermektedir. Değerlendirme yöntemleri ile ilgili olarak, deneyler ve vaka çalışmaları en çok dikkate alınan tekniklerden biridir. Bu çalışmanın sonuçları, daha fazla araştırma yapılmasını gerektiren hususların belirlenmesine yardımcı olabilir.	Çekişmeli Üretici Ağlar, Resim Sentezleme, Yüz Resmi Sentezleme
405	RSESLIBKNN MAKİNE ÖĞRENMESİ YÖNTEMİ KULLANILARAK PARKİNSON HASTALIĞININ TANISI	Parkinson Hastalığı, insanların yaşam kalitesini etkileyen nörolojik bir hastalıktır. Parkinson hastalığı merkezi sinir sistemini olumsuz etkileyen bir hastalıktır. Hastaların ölümüne yol açabilmektedir. Bu nedenle, Parkinson hastalığının erken tespiti son derece önemlidir. Parkinson hastalığına ait belirtiler, potansiyel olarak gelişmiş makine öğrenme tekniklerine dayanan bilgisayar destekli tanı sistemleri ile tespit edilebilir. Bu çalışmada Parkinson hastalığı tanısı için kNN, RseslibKnn ve A1DE makine öğrenmesi yöntemleri kullanılmıştır. Çalışmanın amacı Parkinson hastalığı veri kümesi üzerinde makine öğrenmesi yöntemlerinin başarı oranlarının karşılaştırılarak en uygun karar destek sisteminin sunulmasıdır. Veri kümesi olarak ‘UC Irvine Machine Learning Repository’ veri tabanından elde edilen, 252 örnekten ve 753 öznitelikten oluşan veri kümesi kullanılmıştır. Literatür üzerinde farklı çalışmalar da incelenip karşılaştırılmıştır. Deneysel çalışmalar farklı çapraz geçerlilikler üzerinden yapılmış olup bunların ortalaması başarı sonucu olarak verilmiştir. Çalışma sonucunda, parkinson hastalığı veri kümesi kNN, RseslibKnn ve A1DE makine öğrenmesi yöntemleri ile sınıflandırılmış ve daha sonra eğitim ve test sonuçları doğruluk, duyarlılık ve özgüllük değerleri temel alınarak değerlendirilmiştir. Farklı çapraz geçerlilik değerleri ile ele alınan tüm yöntemler incelediğinde en yüksek başarı sonucu %97,61 doğruluk oranı ortalaması ile RseslibKnn yöntemi vermiştir. Değerlendirme sonucunda RseslibKnn makine öğrenmesi yönteminin Parkinson hastalığının tespiti ile ilgili karar destek sistemleri üzerine önerilerde bulunulmuştur.	Makine öğrenmesi, Parkinson hastalığı, RseslibkNN, A1DE, kNN
406	EVRİŞİMLİ SİNİR AĞI TABANLI DERİNLİK HARİTASI İYİLEŞTİRME	Bir ortamın derinlik bilgisi üç boyutlu yeniden oluşturma, otonom sistemler gibi derinlik bilgisine ihtiyaç duyulan birçok uygulamada yoğun olarak kullanılmaktadır. Stereo görüntü çiftleri kullanılarak derinlik bilgisi elde edilmesi, uzun yıllardır öne çıkan çalışma konuları arasında yer almaktadır. Son yıllarda derin öğrenme alanındaki gelişmeler, stereo görüntüler kullanılarak derinlik elde edilmesi alanında yapılan çalışmaları da etkilemiştir. Son dönemde, derin öğrenme tabanlı stereo eşleştirme alanındaki çalışmalar daha çok derinlik (eşitsizlik) haritalarının elde edilmesi ve düzeltilmesi alanında yoğunlaşmaktadır. Derin öğrenme tabanlı derinlik haritası düzeltme işlemlerinde eşleşme maliyetleri üzerinden yapılan düzeltme işlemleri daha başarılı sonuçlar üretilmesini sağlamıştır. Fakat eşleşme maliyetlerine doğrudan ulaşmak her zaman mümkün olmamaktadır. ZED ve Intel RealSense gibi hazır sistemler tarafından üretilen derinlik haritaları son kullanıcıya sunulmaktadır. Çalışmada sadece sol görüntü ve derinlik haritası aracılığıyla düzeltme işlemi yapan bir ağ yapısı önerilmiştir. Önerilen ağ, KITTI 2012 ve KITTI 2015 veri kümeleri üzerinde test edilmiştir. Deneysel çalışmalar sonucunda olarak giriş derinlik haritalarının doğruluğunun arttırılması için önerilen ağ yapısının kullanılabileceği nicel ve nitel sonuçlar ile gösterilmiştir.	Stereo Eşleşme, Derinlik Haritası, Derinlik Haritası Düzeltme, Konvolüsyonel Sinir Ağları
407	ÖN EĞİTİMLİ EVRİŞİMLİ SİNİR AĞLARI DESTEKLİ GÖRÜNTÜ SAHTECİLİK TESPİTİ YÖNTEMİ	İnternet ve bilgisayar teknolojilerinin gelişmesi ile görüntü sahteciliği tespiti önem kazanmıştır. Ayrıca, görüntü iyileştirme uygulamalarında kullanılan tekniklerin iyi başarım göstermesi için görüntülere uygulanan saldırı çeşitlerinin ve bölgelerinin doğru bir şekilde tespit edilmesi gerekmektedir. Bu çalışmada, görüntülere uygulanan saldırı çeşitlerini ve saldırı bölgelerini tespit etmek için ön eğitimli AlexNet ve GoogLeNet evrişimli sinir ağları destekli görüntü sahtecilik tespiti yöntemi önerilmiştir. Öncelikle; MICC-F2000 veri kümesinde bulunan görüntüler kullanılarak orijinal ve saldırılmış görüntülerin olduğu görüntü sahteciliği tespiti veri kümesi oluşturulmuştur. Saldırılmış görüntüleri elde etmek için Gauss bulanıklaştırma, medyan filtreleme, Gauss gürültü ekleme, Poisson gürültü ekleme ve keskinleştirme saldırıları kullanılmıştır. Daha sonra, ön eğitimli AlexNet ve GoogLeNet ağlarının tam bağlantılı katmanları deneysel veri kümesindeki altı veri sınıfı için yeni tam bağlantılı katmanlar ile değiştirilmiştir. Oluşturulan AlexNet ve GoogLeNet destekli ağlar hazırlanan görüntü sahteciliği tespiti veri kümesi ile eğitilerek test edilmiştir. Faklı hiperparametre değerleri için ağların başarımları ölçülmüştür. AlexNet destekli ağlarda en yüksek başarım %99,48’lik doğruluk oranı ile elde edilirken, GoogLeNet destekli ağlarda ise en yüksek başarım %99,92’lik doğruluk oranı ile elde edilmiştir. Ayrıca, geliştirilen AlexNet ve GoogLeNet destekli sahtecilik tespiti yönteminin CoMoFoD veri kümesinden alınan görüntüler üzerindeki saldırıları tespit edebilme başarısı gözlemlenmiştir. Deneysel sonuçlar önerilen yöntemin başarılı bir şekilde görüntü sahteciliği tespiti için kullanılabileceğini göstermiştir.	evrişimli sinir ağı, sahtecilik tespiti, transfer öğrenme, AlexNet, GoogLeNet
410	Elmayı en çok kim ısırıyor? Akıllı telefon bağımlılığını etkileyen sosyoekonomik faktörlerin tespiti	Bu çalışma akıllı telefon bağımlılığının sosyoekonomik belirleyicilerini araştırmaktadır. Çalışmanın odağı akıllı telefonların konuşma amaçlı kullanımından ziyade artan işlevsellikleri dolayısıyla telefonla konuşma amacı dışındaki (ikincil amaçlar için) kullanımlarıdır. Çalışmanın karakteristik özelliği çalışma kapsamında elde edilen akıllı telefon kullanım sürelerinin doğrudan kullandığı akıllı telefondan temin edilmesidir. Bu bağlamda, çalışma kapsamında, beş hafta boyunca 144 gönüllü katılımcıdan akıllı telefonlarının kullanım sürelerini gösteren ekran görüntüleri alınmıştır. Elde edilen veriler ile çok değişkenli (lineer) regresyon yöntemi kullanılarak sosyoekonomik faktörlerin akıllı telefon kullanımına etkileri tespit edilmiştir. Buna göre kişinin cinsiyeti, medeni hali, eğitim seviyesi ve gelir seviyesi kişinin akıllı telefon kullanım alışkanlığı üzerine önemli bir etkiye sahiptir. Erkeklerin ve kadınların akıllı telefon kullanım alışkanlıkları arasında ciddi farklılıklar bulunmuştur. Erkekler kadınlara kıyasla önemli ölçüde daha fazla akıllı telefon kullanmaktadır. Öte yandan evli olan bireyler ise evli olmayan bireylere kıyasla daha düşük akıllı telefon kullanımına sahiptirler. Üniversite mezunları, kendilerinden daha düşük eğitim seviyesine sahip bireylere göre daha fazla akıllı telefon kullanmaktadır. Bununla birlikte, en yüksek gelir kategorisinde bulunan bireylerin akıllı telefon kullanımı kendilerinden daha düşük gelir seviyelerindeki bireylerin tümüne kıyasla daha yüksektir. Son olarak, kişilerin yaşının, çalışma durumlarının ve toplu taşıma kullanma durumlarının akıllı telefon kullanım alışkanlıklarına belirgin bir etkisi saptanamamıştır.	akıllı telefon, akıllı telefon kullanımı, akıllı telefon bağımlılığı, ikincil kullanım, akıllı telefonların ikincil kullanımı
411	AHP ve TOPSIS Yöntemleri ile Bilgi Teknolojileri Projelerinde Scrum-Kanban-Şelale Uygulamaları Karşılaştırması	Bilişim sektörü, içerdiği teknolojilerin etkisiyle çok hızlı değişmekte ve gelişmektedir. Firmaların, bu değişime ayak uydurması rakipleriyle rekabet etmeleri ve müşteri memnuniyetini sağlayabilmeleri için çok önemlidir. Bu nedenle, firmaların faaliyetlerini devam ettirebilmeleri için bilgi teknolojileri altyapısında sorunsuz ve yenilikçi ilerlemesi gerekmektedir. Bu durum, özellikle bankacılık ve finans sektörlerinde faaliyet gösteren firmalar için kritik öneme sahiptir. Rekabetin yoğun olduğu bu sektörlerde sunulan hizmetin çeşidi ve kalitesi kadar kolay erişilebilir olması da önem taşımaktadır. Mobil uygulamalar, internet üzerinden işlem yapabilme imkânı, chatbotlar bu sektörde yer alan firmaların hem müşteri memnuniyeti artırmakta hem de self servis uygulamalar sayesinde operasyonel iş gücü maliyetinden kurtarmaktadır. Bu çalışmada, Türkiye’de bankacılık sektöründe faaliyet gösteren öncü bir firmanın mobil uygulamasının farklı fonksiyonları içerisinde yer alan ve Scrum, Kanban ve Şelale gibi farklı proje yönetim metotları ile çalışan 4 farklı yazılım geliştirme projesinin genel özellikleri ve başarı kriterleri analiz edilmiştir. Bu dört projenin başarılı olması için ihtiyaç duyduğu ana ve alt kriterler uzman görüşlerine göre belirlenmiştir. Literatürde sıklıkla kullanılan çok kriterli karar verme yöntemlerinden AHP metodu ile kriterler için ağırlık katsayısı belirlenmiş ve daha sonra TOPSIS yöntemi ile başarı sıralaması yapılmıştır. Çalışmanın sonucunda, yazılım geliştirme departmanında Scrum ve Kanban gibi çevik proje yönetimi metotlarını uygulayan projelerin tüm kriterler açısından son derece başarılı oldukları görülmüştür.	AHP, TOPSIS, Şelale, Kanban, Scrum, çevik, proje yönetimi
412	Kitlesel Değerlemede Makine Öğrenme: Rasgele Orman Regresyonu	Hızla gelişen teknoloji ve bilimde bulunan yenilikler ile birçok alanda geleneksel yöntemlerin yerini makine öğrenme diye anılan modern yöntemleri almıştır. Bu alanlardan biri ise gayrimenkul değerleme alanıdır. Gayrimenkuller tek başına değerlemesi yapılabileceği gibi kitlesel olarak ta birçok gayrimenkulün bir arada değerlemesinin yapılması mümkündür. Bu çalışmada, popüler bir makine öğrenme tekniği olan Random Forest (Rasgele Orman) Regresyonu yöntemi seçilerek gayrimenkullerin kitlesel değerlemesi yapılmış ve sonuçların gerçek değere yakınlığı incelenmiştir. Bu amaçla, Ankara İli Yenimahalle İlçesinde 189 adet apartman dairesine ait değer ve bu gayrimenkullere ait 13 adet değişken verisi toplanmıştır. Bu verinin, %75’i eğitim verisi ve % 25’i ise test verisi olarak kullanılmıştır. Elde edilen sonuçlara göre, tahmin edilen değer ile olması beklenilen değer arasında en az 600 TL, en fazla 60.000 TL ve ortalama 25.000 TL fark gözlemlenmiştir. Bu sonuçlara göre rasgele orman regresyonunun kitlesel değerlemede başarılı olduğu, geleneksel yöntemlerle gayrimenkul değerlemek yerine rasgele orman regresyonu gibi farklı makine öğrenme yöntemleriyle değerleme yapılmasının zaman ve insan gücü tasarrufu açısından pozitif etkilerinin olacağı ortaya konmuştur.	Makine Öğrenme, Rasgele Orman Regresyonu, Gayrimenkul Değerleme, Kitlesel Değerleme
413	Derin Öğrenme Mimarilerinde Akustik ve Fonotaktik Öznitelikleri Kullanan Türkçe Ağız Tanıma	Ağızlar, standart dilden belli oranda ayrılan yerel konuşma biçimleridir. Ağız tanıma, konuşma tanıma alanında çalışılan popüler konular arasındadır. Özellikle, büyük ölçekli konuşma tanıma sistemlerinin başarımlarını arttırmak için konuşmanın ağzının öncelikli olarak belirlenmesi istenmektedir. Konuşmanın fonetik farklılıkları, fiziksel düzeyde akustik özellikleri incelenerek tespit edilebilmektedir. Log mel-spektrogram gibi öznitelikler bu amaçla kullanılmaktadır. Bununla birlikte, fonotaktik terimi, bir dilde/ağızda, fonemlerin bir araya gelme kurallarına karşılık gelmektedir. Fonem dizilimleri ve bu dizilimin sıklığı ağızdan ağza değişiklik göstermektedir. Fonem dizilimleri fonem tanıyıcılar yardımıyla elde edilmektedir. Son yıllarda popüler olan diğer bir konu derin öğrenme sinir ağlarıdır. Derin öğrenme sinir ağlarının özel bir çeşidi olan Evrişimli Sinir Ağları (CNN) özellikle görüntü ve konuşma tanımada sıklıkla kullanılmaktadır. Uzun Kısa-Dönem Bellekli Sinir Ağları (LSTM), dil modellemede n-gram modellerden daha başarılı sonuçlar üreten bir derin öğrenme sinir ağı modelidir. Bu çalışmada Türkçe ağızların akustik ve fonotaktik özellikleri bakımından CNN ve LSTM-türü sinir ağlarıyla sınıflandırılması ele alınmıştır. Ayrıca LSTM sinir ağları fonotaktik yaklaşımda dil modelleme için kullanılmıştır. Deneysel çalışmada önerilen yaklaşımlar, tarafımızca toplanan Türkçe Ağızlar Veri Kümesi üzerinde kullanılarak sınanmış ve yorumlanmıştır. Çalışma sonucunda, kullanılan yaklaşımların Türkçe ağız tanıma için %85,1 doğruluk oranı verdiği gözlenmiştir.	Türkçe ağız tanıma, evrişimli sinir ağları, akustik ve fonotaktik, log mel-spektrogram, yinelemeli sinir ağları dil modelleri
414	Uyarlamalı Bilgisayar Testlerinde Bulanık Mantık Kullanılması	Bu çalışmada, uyarlamalı test soru seçim algoritmalarında uzman bigisinden faydalanmanın katkısı incelenmiş ve bu yaklaşımın bilgisayar destekli uayarlamalı testlerde kullanılması sınanmıştır. İlave olarak çok boyutlu soruların ölçme başarısı üzerine etkileri de incelenmiştir. Bilgisayar destekli uyarlamalı testlerde uzman bilgisinden faydalanmak üzere bir algoritma önerilmiş ve deney ortamında test edilmiştir. Bulanık mantık hesaplama yöntemini kullanan, öğrenci başarı ölçüm algritması ile yedinci sınıf fen bilgisi dersinde bir durum çalışması gerçekleştirilmiştir. Sonuç olarak, bulanık mantık hesaplama yönetimini esas alan uyarlamalı bilgisayar testi ile yapılan ölçümlerin, öğrenci başarıları arasındaki farklılıkları daha ayırıcı şekilde vurguladığı istatistiksel yöntemler ile gösterilmiştir. Ayrıca, yedi farklı boyutu içeren uyarlamalı test uygulamasında öğrencilere en az 22, en çok 31 soru yöneltmek sureti ile yeterli doğrulukta bir değerlendirme yapılabildiği gözlenmiştir. Kendi kendine öğrenme ve uzaktan eğitim ortamlarında etkin olarak kullanılacağı değerlendirilen uyarlamalı testlerde, bulanık mantık hesaplaması kullanmanın uygun bir çözüm olabileceği tespit edilmiştir.	Uyarlamalı bilgisayar testleri, bulanık mantık, çok-boyutlu sorular
415	Covid-19 Öncesi ve Sonrasındaki Bitcoin Fiyat Değişimlerinin Makine Öğrenmesi, Zaman Serileri Analizi ve Derin Öğrenme Yöntemleriyle Değerlendirilmesi	Son zamanlarda kullanımı oldukça yaygınlaşan blokzinciri teknolojisinin, İnternet teknolojisi ile beraber adı sıkça anılır olmaya başlamıştır. Blokzinciri teknolojisiyle geliştirilen Bitcoin, sanal para birimleri arasında en çok piyasa hacmini elinde bulunduran sanal para birimidir. Sanal para piyasalarının kontrolünü elinde bulunduran bir merkezi otoritenin olmaması sebebiyle fiyat manipülasyonlarına ve dışarıdan müdahalelere açık olan bu pazarda, en uçtaki yatırımcının yatırım yapabilmesi açısından yol gösterimine ihtiyaç duyulmaktadır. Son zamanlarda bu ihtiyacı karşılamak amacıyla birtakım yöntemler kullanılmaya başlanmıştır. Bu çalışmada makine öğrenmesi, zaman serileri analizi ve derin öğrenme yöntemleri kullanılarak Bitcoin fiyatlarındaki dalgalanma hakkında çeşitli tahminleme ve sınıflama yöntemleri beraber olarak değerlendirilmiştir. Bu bağlamda, koronavirüs pandemisi öncesi ve sonrasındaki Bitcoin kapanış fiyatları ve düşüş-yükseliş eğilimleri baz alınarak iki ayrı veri kümesi oluşturulmuştur. Bu veri kümeleri üzerinde tahmin ve sınıflama yöntemleri değerlendirilerek, başarıları karşılaştırılmıştır. Karşılaştırmalar sonucunda, pandemi öncesi verilerle yapılan çalışmada Destek Vektör Makineleri, pandemi sonrası verilerle yapılan çalışmada ise ARIMA en başarılı sonuçları vermiştir.	tahminleme, Uzun Kısa Süreli Bellek Ağları(LSTM) algoritması, Bütünleşik Otoregresif Hareketli Ortalama(ARIMA) yöntemi, Destek Vektör Makineleri(SVM) algoritması, bitcoin, blokzinciri teknolojisi, kriptopara, sanal para, koronavirüs
416	Hipotiroidi Hastalığı Teşhisinde Sınıflandırma Algoritmalarının Kullanımı	Hastalık teşhisi, tıp alanında karşılaşılan en önemli problemlerden biridir. Belirli bir hastalığın farklı türlerinin ve diğer hastalıklarla benzer semptomlarının olması hastalığın teşhisini zorlaştırmaktadır. Tiroit hastalığı çeşitlerinden biri olan hipotiroidi de bu sebeplerle teşhisi geciken ve hastaların yaşam kalitesini düşüren bir hastalıktır. Bu çalışmanın amacı, tanı sürecinde hastalara sorulan soru ve uygulanan test sonuçlarını kullanarak hipotiroidi hastalığının doğru teşhis oranını arttıracak veri madenciliği temelli bir sistem önermektir. Diğer amaç ise dolaylı olarak teşhis için kullanılan girişimsel testlerden oluşabilecek komplikasyonları azaltmaktır. Bu amaçlar doğrultusunda UCI makine öğrenmesi veri tabanında yer alan ve 151 tanesi hipotiroidi geri kalanı hipotiroidi olmayan toplam 3163 örnekten oluşan veri seti kullanılarak yeni örneklerin hipotiroidi olup olmadığı tahmin edilmiştir. Veri setindeki dengesiz dağılımı ortadan kaldırmak için veri setine farklı örnekleme teknikleri uygulanarak Lojistik Regresyon, K En Yakın Komşu ve Destek Vektör Makinesi sınıflandırıcıları ile hipotiroidi hastalığını teşhis edecek modeller oluşturulmuştur. Bu yönüyle, çalışma örnekleme yöntemlerinin hipotiroidi hastalığı teşhisi üzerindeki etkisini göstermiştir. Geliştirilen modeller içinde en yüksek performansı, aşırı örnekleme teknikleri uygulanan veri seti ile eğitilen Lojistik Regresyon sınıflandırıcısı vermiştir. Bu sınıflandırıcı ile elde edilen en iyi sonuçlar; doğruluk oranı için %97.8, F-Skor değeri için %82.26, eğri altında kalan alan için %93.2 ve Matthews korelasyon katsayısı için de %81.8’dir.	Hastalık teşhisi, Hipotiroidi, Veri Madenciliği, Lojistik Regresyon, K En Yakın Komşu, Destek Vektör Makineleri
417	Mobil Telefon Kullanıcılarının Mobil Bağımlılık Durumu ve 5G Teknolojisi Kabullenme Niyeti Modellerinin Geliştirilmesi	Teknolojinin hızla geliştiği son yıllarda kablonun sınırlarından kurtulma ve aynı anda kablosuz birçok cihaza bağlanma isteği yeni teknolojilerin geliştirilmesine neden olmuştur. Mobil telefonlar, bilgisayar ile yapılabilecek her türlü işlemi gerçekleştirebilme olanağı sağlamanın yanında zeki özellikleri ile internete erişim imkânı sağlaması sayesinde toplumda en çok kullanılan teknolojik cihazlar haline gelmiştir. Mobil telefonların aşırı kullanımı toplumda mobil bağımlılığın ortaya çıkmasına neden olmuştur. Toplumun mobil telefon kullanırken çoklu ortamda (ses, video, oyun, vb.) yüksek kapasite (bant genişliği) ve düşük gecikme ihtiyacı yeni nesil teknolojilerin geliştirilmesini gerektirmektedir. Bu araştırmada telekomünikasyon şirketi çalışanlarının mobil telefon bağımlılık durumları ve yeni geliştirilen 5G teknolojisini kabullenme niyetleri belirlenerek değerlendirme yapılmıştır. Uygulanan anket çalışması ile elde edilen verilerin yapısal geçerliliği doğrulayıcı faktör analizi ile test edilerek, mobil bağımlılık ve 5G teknolojisi kabullenme niyeti arasındaki ilişki regresyon analizi ile belirlenmiştir. Araştırmada mobil bağımlılık ve 5G teknolojisi kabullenme niyeti arasında pozitif yönde ilişki olduğu bulunmuştur.	mobil bağımlılık, teknoloji kabullenme niyeti, 5g
418	Uluslararası İstatistiksel Sınıflamalara Yönelik Kod Atama Sistemi (KASİS)	İstatistiksel sınıflamaların, ülkelerin istatistik sistemlerinde çok büyük bir yeri ve önemi bulunmaktadır. İstatistiksel sınıflama kullanabilmenin yolu kod atamadan geçmektedir. Kod atama, elimizdeki metinsel tanım ile standart sınıflama sözlüğünde yer alan tanımı eşleştirme ve bu tanıma karşılık gelen sözlükteki kodu kullanma işleminden oluşmaktadır. Anketlerde, değişkenleri doğru gruplarda sınıflayabilmek için metinsel tanımlar sıklıkla kullanılmaktadır. Değişkenlerin sınıflamasının doğru olarak yapılmış olması bu değişkenler ile yapılacak araştırmaların sonuçlarının doğru olmasını sağlayacaktır. Kayıt sayısı arttıkça, değişkenlerin doğru gruplarda sınıflandığını kontrol etmek için manuel yöntemler yeterli olmayacaktır. Bu yüzden bu işlemi yapabilecek otomatik bir sisteme ihtiyaç duyulmaktadır. Bu çalışmada, sınıflama kullanan değişkenlerin doğru grupta sınıflanıp sınıflanmadığını otomatik şekilde kontrol edebilen sistem tanıtılmaktadır. Sistemin etkinliği, Türkiye İstatistik Kurumu’nun (TÜİK) yapmış olduğu Hanehalkı Bütçe Araştırması (HBA) 2017 yılı veri seti kullanılarak değerlendirilmiştir. Bu veri seti, ülkemizdeki tüketim harcamaları istatistiklerinin ana kaynağıdır. Tüketim harcamalarının sınıflamasında Uluslararası Bireysel Tüketimin Amaca Göre Sınıflaması (COICOP) kullanılmaktadır. Anketör tarafından kod ataması yapılmış kayıtlar, geliştirilen sistem ile kontrol edilerek sonuçları incelenmiştir. Geliştirilen sistem, denetimli makine öğrenmesi yöntemlerini kullanan sistemlerden eğitim veri kümesine ihtiyaç duymaması ile ayrılmaktadır. Sıfır noktasından itibaren sistem çalışmaya başlayabilir ve her bir ilave kayıtta kendi öğrenmesini artırarak devam etmektedir. Bu sistem, eğitim veri kümesindeki kayıtların sınıflamasının doğru olarak yapılıp yapılmadığını kontrol ederek denetimli makine öğrenmesi yöntemini kullanan sistemlerin doğru şekilde öğrenmelerine de katkı sağlayabilmektedir.	istatistiksel sınıflama, COICOP, HBA, otomatik kodlama, metinsel tanım
419	Steiner Zone Yaklaşımı İle Bölünmüş Kablosuz Algılayıcı Ağlarda Hareketli Veri Toplama	Kablosuz algılayıcı ağlar genellikle zorlu çevresel koşullar altında faaliyetlerini sürdürürler. Donanımsal kısıtlar ve olumsuz kuşatanlar ağı oluşturan düğümleri kayıplara maruz bırakır. Ortaya çıkan hasarın boyutuna bağlı olarak ağ içerisinde, ağın geri kalanından yalıtılmış ayrık bağlı bileşenler ortaya çıkabilir. Bu tür durumlarda ağ bağlantısının hızlı ve tepkin şekilde onarılması için hareketli veri toplayıcılarından (HVT) faydalanılabilir. HVT, parçalanmış ağdaki bağlı bileşenleri belirli aralıklarla ziyaret ederek toplanan verilerin iletilmesine olanak sağlar. Çok-sekmeli yol atamanın mümkün olması, parçalanmış bir ağdan kablosuz veri iletimi ile veri toplayacak maliyet-etkin güzergahın tespiti problemini karmaşıklaştırmaktadır. Bu makale, belirtilen veri toplama problemini Yeterince Yakın Gezgin Satıcı Problemi (YYGSP) olarak ele alarak Steiner zone yaklaşımı ile her bir ağ parçası için ilgili veri toplama noktasını tayin eder. Önerilen yöntemin başarımının değerlendirilmesi için ziyaret edilen veri toplama noktalarının sayısı ve HVT’nin toplam seyahat mesafesi ölçülmüştür. Elde edilen sonuçlar, önerilen yöntemin, veri toplama noktalarının sayısını %67, toplam seyahat mesafesini ise %42 düşürdüğünü göstermektedir.	KAA, bağlantının onarımı, hareketli veri toplama, yeterince yakın gezgin satıcı problemi, güzergah planlama
420	PCA Esaslı Hibrit ANFIS-Taguchi Yöntemi ile Kan Bankası için Talep Tahmini	Kan; hastalıklar, ameliyatlar veya yaralanmalar nedeniyle her gün binlerce insan tarafından ihtiyaç duyulan hayati bir üründür. Bu nedenle hastanelerin kan ihtiyacını karşılayan kan bankalarının stoklarında yeterli miktarda kan bulundurması gereklidir. Gereğinden az miktarda kan elde bulundurulması ihtiyacın karşılanamaması ve can kaybı gibi önemli sorunlar oluştururken, fazla miktarda kanın stoklanması ise kanın bozulmasına ve kan ihtiyacı olan farklı hastanelerin stoksuz kalmasına neden olmaktadır.Bu çalışmada öncelikle kan bileşenlerinden biri olan eritrosit süspansiyonu talebine etki eden kriterler belirlenerek; bu kriterlere göre makine öğrenme algoritmalarından uyarlamalı ağ tabanlı bulanık çıkarım sistemi (ANFIS) yöntemi ile talebin tahmin edilmesi amaçlanmaktadır. Ancak talebe etki eden çok sayıda kriter olduğu için gruplandırarak azaltmak ve kriterler arasındaki bağımlılıkları ortadan kaldırmak amacıyla temel bileşen analizi (PCA) yönteminden yararlanılmıştır. Ayrıca ANFIS’in performansı; modelin yapısı ve öğrenmesini etkileyen parametre değerlerinin doğru belirlenmesi ile ilişkili olduğundan en yüksek doğrulukla tahmini sağlayacak değerler Taguchi deney tasarımı yöntemiyle belirlenmiştir. Geliştirilen PCA esaslı hibrit ANFIS-Taguchi yöntemi bir bölge kan merkezinde uygulanmıştır. Korelasyon katsayısı (𝑅) performans ölçütü ile yöntemin tahmin yeteneği değerlendirilmiştir. Uygulama sonunda tahmin edilen eritrosit süspansiyon talep miktarının %88.1 oranla gerçekleşen talep miktarı ile benzer sonuç verdiği görülmüştür.	ANFIS, PCA, Taguchi metodu, talep tahmini
425	Lise Öğrencilerinin Akademik Başarıya Ulaşma Davranışlarının Veri Madenciliği Yöntemleri ile İncelenmesi	Bu araştırma, veri madenciliği tekniklerini kullanarak bilginin keşfinde uygulamalı bir çalışma sunuyor, Bu çalışmanın temel amacı, 2010’den 2019’e kadar olan üçüncü Orta Sertifika - Bakalorya için öğrencilerin akademik verilerinde mevcut bazı kalıpları keşfetmektir. Daha sonra Irak Eğitim Bakanlığındaki karar vericilerin eğitim politikalarını desteklemek için akademik performansa ilişkin genel göstergeler geldi. Özellikle veri hacminin yanı sıra, bu verilerin nispeten büyük zaman boyutu da arama sonuçlarından destek aldığından. Bu araştırmada, bu verilerde baskın olan bazı veri kalıplarının, eğitim açısından önemli göstergeler sağlayabilecek bir dizi örgütün varlığına göre özetlendiğini keşfettik. Bu kalıplardan, öğrencinin genel ortalaması ile bazı derslerin öğrenci başarısı arasında bir korelasyon vardır ve bazı derslerde elde edilen tahminde öğrenci başarısının değerlendirilmesi arasındaki ilişki vardır. Bu araştırma, bu sonucu okuma, yorumlama ve sunum seviyesini okumaya ve seviyesini ve kalitesini bakanlıktaki karar vericiye sunarak seviyesini doğrulamaya çalışır. Veri madenciliği teknikleri, bu verinin boyutundan yararlanmak için en uygun olarak seçilmiştir ve çünkü karar vermeyi desteklemek için sıklıkla kullanılan akıllı tümdengelim algoritmaları kullanmaktadır. Bulguları desteklemek için farklı veri madenciliği teknikleri metotları kullanıyoruz, yani küme oluşturma ve sınıflandırmada k- means algoritmasını kullanarak küme oluşturma işleminin ardından (logical data warehouse ) veritabanının ilk işlenmesi ve yeniden yapılandırılmasından sonra karar ağaçları kullanılarak kümeleme. Kümeli teknolojide K-means algoritması, karar ağacı için sınıflandırma tekniğindeki algoritma (J48), bu yöntemler ve algoritmalar weka aracı kullanılarak uygulanmıştır. Veri madenciliğinde birçok algoritma ve yöntemi destekleyen. Araştırma sonuçlarına göre mantıksal bir veri ambarı ve bazı veri madenciliği algoritmalarının Milli Eğitim Bakanlığı veri tabanına uygulanması, Öğrenci kayıtlarıyla ilgili diğer önemli sonuçlara ek olarak, birçok dersin öğrencileri bırakması ve çalışma dışı bırakması gibi, Çalışma planları ve müfredatta ya zor bir kelime ya da kusur.	Data mining, Predicative models, Classification, Decision tree, Performance prediction
426	Yapay Sinir Ağları ile Blockchain Verilerine Dayalı Bitcoin Fiyat Tahmini	Dünyada internetin ortaya çıkmasıyla birlikte insanlara ödeme, alışveriş vb. işlemlerin yapılabileceği birçok farklı türde e-hizmet sunulmuştur. E-hizmet ağlarının ödeme güvenliklerinde yaşanan olumsuzluklardan dolayı Blokzincir (Blockchain) teknolojisin alt yapısına sahip kripto paralar geliştirilmiştir. Bunlardan en önemlisi 2009 yılında “Bitcoin: A Peer-to-Peer Electronic Cash System” isimli makale ile tanıştığımız ilk kripto para olan Bitcoin’dir. Bu çalışmada Bitcoin fiyat tahmininde, Bitcoin alt yapısını sağlayan Blokchain, Ethereum ve Bitcoin ile ilgili parametrelerden yararlanılmıştır. Önceki araştırma sonuçları doğrultusunda öngörüleme yöntemi olarak yapay zeka tekniklerinden Yapay Sinir Ağları (YSA) yöntemi kullanılmıştır. %99 oranında tahminsel başarı oranı ile YSA eğitilmiş olup, istatistiksel model ve basit olasılıklı örnekleme yöntemleri ile test edilmiştir.	Yapay Sinir Ağları, Bitcoin, Blokzincir
429	Çevrimiçi Kullanıcı Yorumlarının Duygu Analizi ile Sınıflandırılması	Duygu analizi, ilgilenilen metin kaynağının polarite sınıflandırmasını gerçekleştirmeye yönelik bir yaklaşımdır. Günümüzde yaygın internet kullanımına bağlı olarak hacmi giderek artan çevrimiçi kullanıcı yorumları da duygu analizi çalışmaları için ulaşılabilirlik ve çeşitlilik açısından oldukça önemli bir veri kaynağı haline gelmiştir. Bu çalışmada, çevrimiçi bir kitap satış sitesinin kullanıcı yorumları üzerinde duygu analizi için öncelikle Python programlama dili kullanılarak Çok Katmanlı Algılayıcı (MLP) algoritması uygulanmıştır. Daha sonra bir veri bilimi yazılımı olan RapidMiner kullanılarak, aynı veri seti üzerinde Naive Bayes (NB), Destek Vektör Makineleri (DVM) ve Lojistik Regresyon (LR) algoritmaları uygulanmıştır. Algoritmaların yorumları sınıflandırma başarıları karşılaştırılmış ve Çok Katmanlı Algılayıcı bu veri setinde en iyi sonuçları gösteren algoritma olmuştur.	Metin Madenciliği, Duygu Analizi, Düşünce Madenciliği, Doğal Dil İşleme, Python, RapidMiner
430	Twitter'daki Verilere Metin Madenciliği Yöntemlerinin Uygulanması	Sosyal medya insanların birbirleriyle iletişimini daha etkileşimli hale getirmiştir. Bu etkileşimler sayesinde çok büyük miktarlarda veriler üretilmektedir. Bu sayede gün geçtikçe artan verilerin işlenmesi ve analiz edilmesine yönelik ihtiyaçlar ortaya çıkmaktadır. Bu çalışmanın amacı, sosyal medya platformu olan twitter üzerinden insanların tartıştığı konular hakkında fikir sahibi olmaktır. İnsanların görüşlerinin sonuçlarını göstermek metin madenciliği konusunda alt yapı oluşturmak ve veri görselleştirme yöntemleriyle de verileri daha anlamlı hale getirmek istenmiştir. Bu çalışmada Twitter üzerinden toplanan verilere metin madenciliği yöntemleri uygulanmıştır. Metin madenciliğini, veri bilimi ve veri görselleştirme araçlarıyla birleştirerek veriler kolay anlaşılır hale getirilmiştir. Duygu analizi ile insanların yaptıkları paylaşımların pozitif, negatif veya nötr olma durumu analiz edilmiştir.	Sosyal Medya, Metin Madenciliği, Veri Madenciliği, Veri Görselleştirme, Duygu Analizi
431	Hasta Teşhis Koyma Yardımcısı	Çoğu kişi sahip oldukları belirtilerin hangi hastalıklarla alakalı olduğunu bilmemektedir. Hangi hastalığa sahip olduğunu öğrenmek için internet üzerinden araştırma yapmaktadırlar. Ancak internet üzerinde sunulan birçok eksik ya da yanlış bilgi insanları yanlış yönlendirmekte ve gereksiz endişelere sebep olmaktadır. İnsanlar, ciddi bir hastalığın yan etkisi olabilecek belirtilere sahipken bu yanlış yönlendirmeler nedeniyle doktor kontrolünü göz ardı edebilmektedir. Bu durum hastalığın tedavisini daha güç bir hale getirmekte ya da tedavi ihtimalini ortadan kaldırmaktadır. Ayrıca ciddi bir hastalık söz konusu olmadığı durumlarda da internet üzerinde bulunan yanlış bilgiler nedeniyle insanlar gereğinden fazla panik yapmakta ve hastaneleri lüzumsuz yere meşgul etmektedir. Bunlara ek olarak, insanlar sahip olduğu belirtilerin tedavisi için hangi bölümde tedavi olması gerektiği bilmemektedir ya da yetersiz bilgiye sahiptir. Tedavi için yanlış başvurular hem hastanelerdeki yoğunluğu arttırmakta hem de hastanın tedavisine geç başlanmasına sebep olmaktadır. Bu sorunları ortadan kaldırmak adına “Hasta Teşhis Koyma Yardımcısı” fikri sunulmuştur. Kişisel bilgiler kullanılmadan hastanelerden toplanan hastalık-belirti istatistikleri bu proje içerisinde kullanılmıştır. Belirtiler ile hastalıklar arasında daha güçlü bir ilişki kurularak, hastanın sahip olduğu belirtileri program içerisinde girmesiyle, hastanın sahip olduğu hastalık ve gitmesi gereken bölüm yüksek doğruluğa sahip bir şekilde hastaya sunulur	hasta, belirti, teşhis, tedavi
433	Veritabanı Oluşturmada, Kullanıcı Görüşlerinin Bilgisayar Program İle Otomatik Bütünleştirilmesi	İnsanlar kararlarını ellerinde bulunan bilgiye göre verirler. Eğer eldeki bilgi doğru ise verilen karar da doğru olur, değilse karar yanlış olur. Bilgi ihtiyaç duyulduğu anda elde edilmelidir. Bunun anlamı bilgi ihtiyaç duyulduğunda hemen üretilmelidir. O zaman kendi kendimize "Bilgi nedir?" sorusunu sorabiliriz. Eğer karar vermeme yardım edecekse bilgiyi tanımlayabilmeliyim. Bilgi işlenmiş veri olarak tanımlanabilir. Veri ise işlenmemiş bilgi olarak tanımlanabilir. Detaylı açıklama takip eden paragraflarda verilmektedir. Bu çalışmada biz veritabanımızı nasıl oluşturalım ki, veriyi doğru formatta saklasın ve ihtiyaç duyduğumuzda istediğimiz bilgiyi bize doğru olarak üretebilsin.	Database, Informatıon, Data
435	Endüstri 4.0 İş İlanları Üzerine Veri Madenciliği	Endüstri 4.0 ile başlayan temel iş kollarının giderek değerini yitirmesi ve farklı meslek gruplarının ortaya çıkmasıyla birlikte farklı alanlardaki iş ilanlarının analiz edilmesi ihtiyacı da ortaya çıkmaktadır. Günümüzde genel olarak iki tür meslek profili bulunmaktadır. Birisi genel geçer bilgilerle yapılabilecek standart tipteki işlerdir. İkincisi ise uzmanlık ve akademik eğitim gerektiren yazılım mühendisliği, elektrik elektronik mühendisliği, elektronik teknikerliği, endüstri mühendisliği veya tedarik zinciri uzmanlığı gibi işlerdir. Bu nedenle elde bulunan veri setinden faydalanarak iş profilleri hakkında bilgi verici daha fazla detay edinilmesi gerekmektedir. Bu yüzden Indeed iş arama platformundaki ilanlardan oluşan bir veri seti kullanılarak veri madenciliği ile iş ilanları analiz aracı oluşturulmuştur.	iş ilanı, endüstrü 4.0, veri madenciliği
437	ARTTIRILMIŞ GERÇEKLİK İLE SCRUM TASK BOARD UYGULAMASI	Yazılım geliştirme teknolojilerinde yaşanan gelişmeler, yazılımların geliştirilmesinde kullanılan yazılım yaşam döngülerinin sürelerinin kısalması, yazılımlardaki kapsamın ve gereksinimlerin artması ile beraber farklı çevik yazılım geliştirme yaklaşımlarını ortaya çıkarmıştır. Çalışmada bir çevik yazılım geliştirme yöntemi olan SCRUM detaylı olarak anlatılmış ve farklı teknolojilere göre geliştirilen web ve arttırılmış gerçeklik temelli iki SCRUM Görev Tahtası uygulamasının kullanımı ile elde edilen sonuçlara yer verilmiştir. Geliştirilen arttırılmış gerçeklik temelli Scrum Görev Tahtası uygulaması, web-tabanlı Scrum uygulamasının gerçekleştirdiği işlemleri yapabilmektedir. Geliştirilen her iki uygulama karşılaştırıldığında, web-tabanlı Scrum Görev Tahtası uygulamasının AR tabanlı Scrum Görev Tahtası uygulamasına göre kullanımının daha kolay olduğu, daha az teknoloji ve teknik bilgi gerektirdiği görülmüştür.	Scrum, Yazılım proje yönetimi, Yazılım kalitesi, Arttırılmış gerçeklik
439	GRİ TONLAMALI GÖRÜNTÜLER İÇİN YENİ BİR ALGILANAMAZ STEGANOGRAFİ YÖNTEMİ	Standart bir En Önemsiz Bit (EÖB) algoritması, bir görüntünün en az önemli bitlerinin ortalama %50' sini değiştirir. Bu durum gri tonlamalı bir görüntüde yaklaşık olarak %0,2 bozulmaya neden olur. Bu nedenle, keskin olmayan gri tonlamalı görüntülerde EÖB uygulaması, insan görsel sistemi tarafından kolayca tespit edilebilecek çok fazla gürültüye neden olur. Ek olarak; görüntü piksel piksel tarandığında, gizli mesaj yetkisiz kişilerce kolayca okunabilir. Bu çalışmada sağlam ve algılanamayan blok tabanlı EÖB steganografi yöntemi geliştirilmiştir. İlk önce kapak resmi bloklara bölünür, sonra görüntünün daha az ayrıntılarını içeren blokları tespit etmek için her bir bloğun medyan geometrik ortalaması ve aritmetik ortalaması hesaplanır. Yöntemin, veri gizleme işleminden önce görüntünün veri yükü kapasitesini hesaplayabilme avantajı vardır. Geliştirilen yöntem ayrıca yetkisiz kişilerin gizli mesajları tespit etmelerini zorlaştırır. Yöntemin performansı MSE, PSNR ve SSIM gibi matematiksel yöntemlerle ölçülmüştür. Yöntem, dört test görüntüsünde %0,9999' un üzerinde yapısal benzerlik skoru elde etmiştir ve standart EÖB algoritmasından 20 kat daha iyi sonuç alındığı gösterilmiştir.	Steganografi, EÖB, Görüntü Steganografi, Blok Tabanlı Steganografi, SSIM
440	YAPAY SİNİR AĞLARI İLE ELEKTROSTATİK LENS SİSTEM TASARIMI	Yapay zekâ algoritmalarıyla son yıllarda birçok bilim dalında başarılı uygulamalar geliştirilmektedir. Deneysel veya benzetim programlarından elde edilen veriler söz konusu algoritmalarla işlenmektedir. Tasarlanan algoritma mimarileri ile veriler işlenerek tahmin ve sınıflandırma çalışmaları yapılmaktadır. Bu algoritmalardan, amaca ve veri kümesine uygun olan algoritmanın seçilmesi büyük önem taşımaktadır. Bu kapsamda, fizik alanındaki yenilikçi çalışmalarda yapay sinir ağı algoritması kullanmak yüksek performans değerleri elde etmeyi sağlamaktadır. Biyolojik nöronlardan esinlenen yapay sinir ağı (YSA), öğrenme yeteneğine sahip paralel hesaplama sistemidir. Bu çalışmada, üç katmanlı yapay sinir ağı kullanılarak beş elemanlı elektrostatik silindir lenslerin paralel demet modu belirlenmektedir. Çalışmada kullanılan veri kümesi, yüksek doğrulukta hesaplama yapabilen CPO(Yüklü Parçacık Optiği) programı yardımıyla elde edilmiştir. Verilerin analizi Matlab R2012b programı kullanılarak gerçekleştirilmiştir. Elde edilen sonuçlara göre, yapay sinir ağının fizik alanında paralel demet modunu belirlemede yüksek performans değerlerine sahip olan ve elektrostatik problem çözümlerinde sonlu fark ve sınır eleman metoduna alternatif bir metot olduğu ortaya konulmuştur. Oluşturulan YSA algoritması, test verilerinin %85,7’sini doğru olarak sınıflandırmıştır.	Elektrostatik Lensler, Paralel Elektron Demeti, Yapay Sinir ağları
441	SOSYAL MEDYA YORUMLARINDAN DUYGU ANALİZİ	Günümüzde birçok firma ve şirket insanların ne düşündüğü ve istediği konusunu merak etmekte ve bu doğrultuda çalışmalar yapmaktadır. Bu nedenle çeşitli yollarla insanların fikirleri ve duyguları öğrenilmeye çalışılmaktadır. Ancak çok sayıda duygu ve düşüncenin insan eliyle işlenip analiz edilmesi imkânsız olduğundan dolayı devreye ‘Duygu Analizi’ girmektedir. Sosyal ağlarda oldukça işlevsel olan duygu analizi sayesinde insanların duygu ve düşünceleri analiz edilip bu isteklere göre hareket edilmektedir. Bu çalışmanın amacı belirlenen markaların sosyal platformlarına yapılan yorumlardan elde edilen veri setleri ile öğrenmeyi gerçekleştirmek ve araştırmacılara duygu analizi konusunu en iyi şekilde aktarmaktır. Ulaşılan doğruluk oranları, sosyal medyada veya diğer dijital platformlarda yazım kurallarına dikkat edilmemesi gibi dezavantajları nedeniyle geniştir. Çalışmamızda %70'lik bir doğruluk oranı elde edilmiştir. Bu, makine öğrenmenin yorum sınıflandırma ve duygu analizinde kullanılabilir olduğunu göstermektedir.	Duygu Analizi, Makine Öğrenmesi, Sosyal Medya, Sınıflandırma Algoritmaları, Veri Seti
442	KAPALI ALAN KONUMLANDIRMA SİSTEMLERİ İÇİN DÜĞÜM PROTOTİPİ GELİŞTİRME	Kablosuz haberleşme sistemleri günümüzün en çok kullanılan ve hızla gelişen teknolojileri arasında bulunmaktadır. Kablosuz sistemlerdeki ve donanımsal malzemelerdeki gelişmeler ile düşük maliyetli, düşük enerji tüketimli ve kurulumları kolay kablosuz ağlar tasarlanarak bir ortamdaki farklı fiziksel veriler elde edilebilmektedir. Nesnelerin bulundukları yerleri tespit etmek amacıyla kullanılan konumlandırma sistemleri, kablosuz teknolojileri kullanmaktadır. Günümüzde konumlandırma sistemlerinin kullanımı giderek artmakta ve yaygınlaşmaktadır. İlk olarak açık alanlarda konum belirlemek için kullanılan GPS uydu sistemleri geliştirilmiştir. Bu sistem dünya genelinde askeri ve sivil uygulamalarda yaygın olarak kullanılmaktadır. Açık alan konumlandırma da genellikle uydu sinyallerinden faydalanılır ve sinyallerin geliş süresi üzerinden konum tespiti gerçekleştirilir. Ancak kapalı alanlar söz konusu olduğunda farklı bir yaklaşım ve çözüm geliştirilmesi gerekmektedir. Çalışmamızda kapalı alanlarda konum belirlemek amacıyla Wi-Fi ve Bluetooth sinyallerinden yararlanan üç ayrı donanım geliştirilmiştir. Makine öğrenmesi yöntemleri kullanarak yapılan denemeler, kapalı alanda konum belirlemek için geliştirilen donanımların 1-1,5m aralığında bir hata ile konum tespiti yapabildiğini göstermektedir.	Wi-Fi, Bluetooth, Makine Öğrenmesi, Kapalı Alan Konumlandırma, Prototip Geliştirme
443	Kod Atama Sistemi (KASİS) ile Otomatik Kod Atama	Bu çalışmada, kodlaması yapılmamış kayıtlara daha tutarlı, güvenilir ve sistematik bir kodlama yapabilmek veya anketör tarafından kodlaması yapılan kayıtların doğruluğunu analiz etmek için geliştirilen Kod Atama Sistemi’nde (KASİS) kullanılan iki farklı kod atama yöntemi tanıtılmıştır. Kod atama süreci, elimizdeki metinsel tanımı standart olarak oluşturulmuş sınıflama sözlüğünde yer alan en uygun koda dönüştürme işleminden oluşmaktadır. Türkiye İstatistik Kurumu (TÜİK), Hanehalkı Bütçe Araştırması’nı (HBA) yıllık olarak uygulamaktadır. Öncelikle, manuel yöntemlerle anketör tarafından atanan kodların doğruluğu 2016-2018 yıllarında yapılmış HBA tüketim harcaması veri seti kullanılarak sistem tarafından kontrol edilmiştir. Daha sonra, kod ataması, yetersiz ve şüpheli olarak sınıflanan kayıtlara sistem aracılığıyla iki farklı yöntemle tekrar kod ataması gerçekleştirilmiştir. Bu yöntemlerden birincisi; kodlaması yetersiz ve şüpheli olan kayıtlar için sınıflama sözlüğündeki daraltılmış liste kullanılarak kod ataması gerçekleştirmektir. İkincisi; direkt olarak sınıflama sözlüğündeki geniş liste kullanılarak kod ataması gerçekleştirmektir. Her iki yöntemde de bulanık eşleştirme teknikleri kullanılmıştır. Bulanık eşleştirme teknikleri, iki metnin benzerliğini ölçebilmek amacıyla geliştirilen algoritmaları kullanmaktadır. Çalışmada, anketör kodlamasının doğruluğu ile birlikte iki yöntemin etkinliği de değerlendirilmiştir. Sonuç olarak, daraltılmış listeye uygulanan ilk yöntemin diğerine kıyasla daha iyi sonuç verdiği ve kodlamanın otomatik yöntemler ile yapılmasının etkili sonuçlar vereceği sonucuna ulaşılmıştır.	İstatistiksel sınıflama, COICOP, HBA, Otomatik kodlama, Bulanık eşleştirme
447	Çevrimiçi ortamda tüketici sadakati	İnternet sitelerine müşteri sadakatinin önemi uzun süreden beri bilinen bir konudur. Araştırmacılar, e-sadakatin önşartlarıyla ilgili bazı modeller geliştirmişlerdir. Bu çalışmada, adı geçen modellerden Srinivasan, Anderson, Ponnavolu’nun 8C modeli (2002) seçilmiş ve uyarlamalar yapılmıştır. Ayrıca modele yeni bir değişken (Masraf Azaltması) eklenerek 9C Modeli oluşturulmuştur. Bunun yapılmasındaki amaç, e-sadakat ve ön şartları arasındaki ilişkiyi gözlemlemektir.Bu amaç için 328 kişinin katılımıyla gerçekleştirilen anket çalışmasından derlenen veriler, tanımlayıcı, güvenilirlik, kümeleme analizleri ve ANOVA analizleri kullanılarak test edilmiş ve sonuçlara ulaşılmıştır. Genel olarak tüketicilerin çevrimiçi sadakat eğilimleri düşük bulunmuştur, aynı zamanda tüketiciler 3 ayrı grupta toparlanabilecek sadakat eğilimleri göstermişler, bunlar “Sadık Dostlar”, “Rasyonel Savunucular” ve “Bağımsız Yer Değiştiriciler” olarak belirlenmiştir. 8C modelinden işleme dışında, tüm faktörlerin sadakat üzerinde etkili olduğu bulunmuştur. Modele yeni eklenen masraf boyutunun, alışveriş sitesine müşteri sadakakatinin başlamasında önemli bir yere sahip olduğu görülmüştür.	çevrimiçi müşteri sadakati, e-pazarlama, e-ticaret, e-sadakat
454	Sequence to Sequence LSTM Modeli ile Telegram Bot Uygulaması	Sohbet botu (Chatbot), işitsel veya metinsel yöntemlerle kullanıcı ile sohbet eden bir yazılımdır. Gelişmiş sohbet botları, ilgili konuya uygun cevaplar verebilmektedir. Sohbet botlarında yapay zeka yöntemlerinin kullanılması etkinliğini artırmaktadır. Bu kapsamda, çalışmada LSTM (Uzun Kısa Süreli Bellek) ve seq2seq modeli ile telegram bot uygulaması geliştirilmiştir. Çalışmada LSTM kullanılması bir sonraki konuşma eylemini tahmin etmek için konuşma geçmişine geri dönülebilmesini sağlamıştır. Çalışmada kaggle.com’dan alınan chatterbot veri kümesi kullanılarak zaman tasarrufu sağlanmıştır. Kullanıcı etkileşimi için pythonanywhere üzerinden telegram ile entegrasyon yapılmıştır. Çalışmanın eğitimi sırasındaki kayıp oranı ve diğer performans parametreleri TensorBoard ile görselleştirilmiştir. Çalışmada 50 adımlık eğitim, 13 saniyede tamamlanmıştır. Çalışmadaki kayıp oranı her adımda azalarak 50 adım sonunda 0.2772’ye düşmüş ve yüzde 79 doğruluk oranı elde edilmiştir. Çalışma, modüler ve geliştirmeye açık bir şekilde tasarlanmıştır. Modüler yapıdaki çalışmanın eğitim süreci devam edilmesi sağlanarak farklı dilsel ifadelerin öğretilmesi sağlanabilecektir. Çalışmada, açık kaynak kodlu ve ücretsiz yazılımlar kullanılmıştır. Sunulan çalışma, güncel teknolojilerin kullanıldığı literatürde öne çıkan çalışmaların özelliklerinin biraraya getirilmesini sağlamıştır.	seq2seq, chatbot, telegram, rnn
455	Veri Madenciliği Birliktelik Kuralları Yöntemi Kullanarak Binaların Risk Durumlarının Belirlenmesi	Günümüzde üretilen verilerin hacimleri ve çeşitlilikleri arttıkça büyük veriye yönelik ilgi de artmaktadır. Çok çeşitli verinin analiziyle anlamlı sonuçlar elde edilmesine yönelik teknikler veri madenciliği kavramını ifade etmektedir. Veri madenciliğinin temel tekniklerinden biri olan Birliktelik Kuralları, farklı olayların birlikte gerçekleşebilme durumlarının tespit edilmesidir. Oluşturulan veri setinin analizi sonucunda veriler arasında bulunan birliktelik bağıntılarının elde edilmesi yani bir ya da birkaç durum var ise sonucunda belli durumlar olabilir şeklinde çıkarımlarda bulunulabilmektedir. Bu çalışmada Düzce ili Kaynaşlı ilçesinde yer alan 2112 binaya ait deprem riski puanlama verileri kullanılmıştır. Bu veriler binalar ile ilgili kat yüksekliği, kullanım durumu, bina malzemesi, 1999 depremi öncesi yada sonrası inşa durumu ve elde edilen risk puanları ile birlikte eğim, jeoloji, taşıma gücü, zemin titreşim, zemin sınıfı, zemin büyütme ve yer altı suyu altlık haritalarının binaların konumlarıyla kesiştirilmesi sonucunda coğrafi bilgi sistemleri kullanılarak elde edilen veriler ile bir veri seti oluşturulmuştur. Bu veri seti kullanılarak veri madenciliği araçlarından Orange ve Weka ile birliktelik kuralları çıkarılmıştır. Elde edilen sonuçlara göre bir binanın yerel deprem puanı 93.5’den büyük ve zemin titreşimi 0.10-0.20 aralığında ise düşük riskli, bina 2 katlı ve düşük riskli ise yerel deprem puanı 93.5’den büyük ve meskendir gibi çıkarımlar yapılabilmektedir. Birliktelik kurallarının kullanımı ile mevcut verilerin birbiri ile ilişki durumları ortaya çıkarılabilmektedir.	Birliktelik Kuralları, veri madenciliği, yerel deprem puanı, coğrafi bilgi sistemleri, kaynaşlı
456	İş Zekasının Karar Destek Sürecindeki Etkisi: Finans Sektörü Üzerine Bir Uygulama	Günümüzde, veri ambarı (VA) ve şirketler tarafından sıklıkla kullanılan iş zekası kurumsal çözümleri, zengin görsel bileşenler sayesinde raporlama, analiz ve veri madenciliği hizmetlerini sunmakta ve karar vericiler için kolay anlaşılır ve anlamlı bilgiler sağlamaktadır. Bu çalışmada banka gibi kurumsal veri ambarı modelinde kar zarar ve bakiyesini işletme düzeyinde aşağıdan yukarı metodoloji kullanarak özetleme işlemi amaçlanmıştır. Aşağıdan yukarıya metodolojisini kullanarak bir veri mart oluşturmak; bireysel iş departmanı (finans) bilgi gereksinimlerine dayandığı için yüksek esneklik ve kullanım kolaylığı sağlamaktadır. Bu metodolojinin tercih edilmesinin bir diğer nedeni, boyutsal modellemenin temel kavramının yıldız şeması olması ve Oracle OBIEE 11g veri modelleme mimarisi tarafından desteklenmesidir. Bir bankanın fiyatlandırma politikasının temel dayanaklarından biri şubelerin kar ve zararını kontrol etmektir. Banka üzerinde yapılan uygulamalı çalışma neticesinde, kurumsal hafızanın artması ve raporlama açısından insanlara olan bağımlık ortadan kaldırılmıştır. Çalışma sonucunda uygulamaya alınan bu yapı ile bankanın finans bölümünde iletişim ve bilgi paylaşımı, kişisel verimlilik artmış, maliyet avantajı sağlanmış, yapısal verilerin yaygın kullanımı arttırılmış ve kullanıcıların iş zekası çözümlerine olan güvenleri artmıştır.	İş zekası, stratejiler, veri ambarı, ETL, data mart, finans sektörü
457	Kripto Para Cüzdanlarının Ortak Kriterler’de Güvenlik Problemi Tanımı ve Güvenlik Hedefleri	Bitcoin makalesi, dağıtık güven modelini amaçlayan kripto para birimlerinin ortaya çıkmasını sağlamıştır. Neredeyse tüm kripto para birimleri, kullanıcılarının kendi kriptografik anahtarlarını bireysel olarak yönetmelerini veya kripto para birimi cüzdanlarını kullanmalarını zorunlu hale getirmektedir. Açık-özel anahtar çiftlerini ve kullanıcı adreslerini saklayan cüzdanlar, son kullanıcıların güvenliği için kilit noktalardan birisidir. Bir işlemin gerçekleştirilmesi tamemen özel anahtarlara bağlı olduğundan, cüzdana erişen herhangi bir saldırgan, bu özel anahtarlara bağlı tüm paraları ele geçirebilir. Bu nedenle, kripto para cüzdanları dikkatlice analiz edilmeli ve mümkünse sertifikalandırılmalıdır. Bu çalışmada, Ortak Kriterler çerçevesinde, bilinen saldırılara karşı dayanıklı sertifikalı bir ürünün geliştirilmesi için gerekli güvenlik problemleri ve hedeflerinin tanımlanması amaçlanmaktadır. Bu çalışmanın kripto para birimi cüzdanı Koruma Profili ve Güvenlik Hedefi dokümanları için temel bir kaynak teşkil etmesi hedeflenmiştir.	bitcoin, blokzincir, ortak kriterler, kripto para birimi, cüzdan, güvenlik problemi, güvenlik hedefi
458	Bulut Bilişim Sistemleri Kapsamında Kişisel Verilerin Şifreleme Yöntemleri ile Korunması	Bilgi toplumunun oluşum aşamalarından günümüze kadar veri, verilerin elektronik ortamlar dahil işlenmesi, saklanması ve paylaşılması gibi birçok yeni gelişme yaşanmış ve hayatımıza çok sayıda yeni kavram girmiştir. Günümüzde insana ait, kişiyi direkt veya dolaylı yollardan tanımlayabilecek her türlü bilgi olarak görülen kişisel veri kavramı çok önem kazanmış ve söz konusu verilerin korunması teknolojik gelişmeler karşısında yadsınamaz hale gelmiştir. Kişisel veri olarak bir kişinin adı, adresi, kimlik numarası, pasaport numarası, sağlık bilgisi gibi veriler sayılabilir. Bazen kişiyi tanımlamak için tek bir veri yeterli olabilirken bazen de birden fazla verinin birleştirilmesiyle bir kişiye ulaşmak mümkün olabilmektedir. Bu yüzden artık bireyler açısından kişisel mahremiyetini sağlamak ve bilgilerini güvenli olarak koruyabilmek için verilerin güvenli olarak saklanabileceği ortamlar önemli hale gelmiştir. Veri saklama ortamları denildiğinde ise aklımıza daha çok, son yıllarda giderek gelişmekte olan ve popülerliği her geçen gün daha da artan “Bulut Bilişim” gelmektedir. Bulut bilişim, verilerin saklanması konusunda bizlere birçok kolaylık sağlarken aynı zamanda mahremiyet ve kişisel verilerin korunması açısından ise birçok risk de taşımaktadır. Bu çalışmada, bulut bilişim sistemlerinin avantajları, kişisel verilerin korunması açısından içerisinde barındırdığı riskler, söz konusu risklere karşı alınabilecek güvenlik önlemleriyle birlikte özellikle şifreleme yöntemlerine değinilmiş, bununla birlikte kişisel verilerin korunması alanında yapılan hukuki düzenlemelerin bulut bilişim sistemleri açısında değerlendirmesi ve kişisel haklar üzerinde de durulmuştur.	Bulut Bilişim, Kişisel Verilerin Korunması, Kişisel Veri, Kişisel Verilerin Güvenliği, Kişisel Verilerin Saklanması, Kişisel Verilerin Şifrelenerek Bulutta Tutulması
460	Bolu İlindeki Hemşirelerin Hemşirelik Bilişimine Bakış Açılarının İncelenmesi	Hemşirelik bilişimi, bilişim teknolojilerinin insanların, toplum ve ailelerin sağlığını geliştirmek amacıyla hemşirelik bilimiyle birleştirilmesidir. Bu çalışma, hemşirelerin hemşirelik bilişimine karşı bakış açılarını belirlemek amacıyla yapılmıştır. Çalışmanın örneklemini Bolu il merkezindeki hastanelerde çalışan hemşirelerle oluşturmuştur. Veriler mayıs-temmuz 2015 tarihleri arasında, hemşirelerin tanıtıcı bilgileri ve konu ile ilgili literatür doğrultusunda oluşturulan veri toplama formu aracılığıyla yüz yüze görüşme tekniği ile toplandı. Veriler bir istatistik programında kodlanarak sayı, yüzde ve Ki-Kare testleri ile istatistiksel değerlendirme gerçekleştirildi. Hemşireler, hemşirelikte bilgisayar kullanımının hastaneler arası veri paylaşımını kolaylaştırarak sağlık bakım ekibi arasındaki iletişimi kolaylaştırdığını ifade etmektedirler. Bunun yanında bilgisayara girilen verilerin hemşirelik araştırmaları için veri tabanı olacağı ve hemşirelik kayıtlarının sistematik ve düzenli olmasını sağladıkları görüldü. Hemşirelerin hemşirelik bilişimi hakkında pek çok olumlu ifadesi olmasına karşın iş yükünü artıracağı, hemşirelik verilerinin bilişime uygun olmadığını ve hasta mahremiyetini tehdit edeceğini de bildirdiler.	Hemşirelik, Hemşirelik bilişimi, Sağlık bilişimi
461	Gözbebeği Hareketleri Temelli Duygu Durumu Sınıflandırılması	İnsanlardaki duygu durumu otonom sinir sistemi tarafından kontrol edilmektedir. Bu sebeple, olumlu veya olumsuz bir uyaran ile karşılaştığında otonom sinir sistemi çok kısa bir süre içerisinde, uyaran çeşidinin bireyde tetiklediği duygu türüne göre çeşitli bedensel farklılıklara sebebiyet vermektedir. Bedensel bu farklılıklardan bir tanesi de kişilerin gözbebeğinin uyaran çeşitine göre gösterdiği fizyolojik farklılıklardır. Yapılan araştırmalar göz bebeği hareketlerinin ve boyutunun ölçülmesinin yararlı bir girdi sinyali olabileceğini göstermektedir. İnsanlar olumsuz bir uyaran gördüğünde gözdeki pupil boyutunda genişleme, olumlu bir uyaran gördüğünde ise pupil boyutunda daralma oluşmaktadır. Bu bilgiler ışığında çalışma kapsamında, erkek ve kadın katılımcılara uygulanan, türlü kategorilerden oluşan büyük bir fotoğraflar dizisi olan IAPS içerisinden, katılımcılarda fazlasıyla zıt duygulanımlar meydana getiren uyaran sınıfları değerlik puanlarına göre tercih edilmiş ve uyaranlar olumlu, olumsuz ve nötr olmak üzere üç sınıfa ayrılmıştır. Çalışma sırasında IAPS’ten seçilmiş olan toplamda 60 adet fotoğraf kullanılmış ve 13 adet katılımcıya sunulmuş ve göz takip cihazı kullanılarak katılımcıların göz verileri veri tabanına kaydedilmiştir. Sol ve sağ pupil büyüklükleri ve fiksasyon süresi sınıflama için girdi olarak kullanılmıştır. Üç sınıf kullanılararak, kNN, Naive Bayes, Destek Vektör Makinaları, Doğrusal Diskriminant analizi, karar ağacı ve lojistik regresyon teknikleri uygulanmıştır. Düşük sınıflandırma başarısından ötürü, işlem sadece pozitif ve negatif sınıflar için tekrar hesaplanmıştır. Bu iki emosyonel durum için %68’lik bir oran ile k-NN sınıflandırma yönteminde en yüksek sınıflandırma başarısına ulaşılmıştır. Naive Bayesçi Sınıflandırıcı ve DVM %55, LDA %50, karar ağaçları ve lojistik regresyon %48’lik başarıya ulaşmıştır. Kişilerin çeşitli uyaranlara verdiği emosyonel yanıtların göz hareketlerine yansıyabileceği ve göz hareketlerinden kişinin emosyonel uyarılma düzeyi hakkında fikir sahibi olunabileceği düşünülmektedir.	göz takibi, emosyon, sınıflandırma
464	E-İşte Sürdürülebilir Bağlantılığı İzlemek için Ağ Tabanlı Teorinin Kullanımı	Çevrimiçi Etkileşimli Platformlar, yüz binlerce birbirine bağlı kullanıcı oluşturabilen iletişim, bilgi alışverişi ve bağlantılar gibi çeşitli hizmetler sunar. Son çalışmalar, platfom kullanıcılarının birbirine bağlılığının, yani kullanıcıların birbirine bağlılığa yönelik ortak eğiliminin büyümesinin ve sürdürülebilirliğinin, bu tür e-İşletmelerde başarılı olmak için iki temel bileşen olduğunu göstermektedir. Bu makale, çevrimiçi etkileşimli platformların yöneticilerine, kullanıcıların birbirine bağlılığının büyümesini ve sürdürülebilirliğini izlemek için analitik bir araç sağlamak amacıyla e-İş bağlamında “ağ korelasyonu” kavramını araştırmayı amaçlamaktadır. Hem statik hem de zamana bağlı ağ korelasyon analizi yapmak için Doktorsitesi.com'u dijital iz verisi kaynağı ve kullanıcı meta verileri (rol, cinsiyet) kaynağı olarak kullanarak kullanıcıların birbirine ne ölçüde bağlı olduğuna ilişkin ağ korelasyonlarının ve kullanıcı meta verilerine ilişkin ağ korelasyonlarının, kullanıcıların birbirine bağlı büyümesini nicel olarak sürdürmenin yollarını izlememize ve önerebilmemize yardımcı olabileceğini gösteriyoruz. Birlikte ele alındığında, sonuçlarımız ağ korelasyon analizlerinin, çevrimiçi etkileşimli platformlarda sürdürülebilir kullanıcı bağlantılığını daha iyi tanımlamak, tavsiye etmek ve ön görmek için analitik sunabildiğini göstermektedir. Buna göre, platform yöneticileri, yeni kullanıcıların, birbirine bağlılık analitiğine dayalı olarak birbirine bağlılıklarını artırmalarına yardımcı olan bir platform özelliği eklemeyi düşünebilir.	sürdürülebilir e-iş, ağ teorisi, ağ korelasyonu, bağlantılılık
465	AKILLI FABRİKALARDAKİ OTONOM TAŞIYICILAR İÇİN BULANIK MANTIK TABANLI ANOMALİ TESPİTİ	Dijital dönüşüm sanayideki birçok sürecin veri odaklı yeni yaklaşımlarla ele alınmasını gerekli kılmaktadır. Bu bağlamda Endüstri 4.0 ile beraber akıllı fabrikalarda da önemli dijital dönüşümün olması beklenmektedir. Akıllı fabrikalardaki dijital dönüşüme katkı sağlayacak en önemli teknolojilerden bir tanesi de otonom taşıyıcı araç (OTA)’lardır. OTA’ların fabrika içerisindeki görevlerini verimli bir şeklide gerçekleştirmeleri ve beklenmedik bir problem veya aksama olduğunda insan müdahalesi olmadan bu durumun veri üzerinden tespiti önemlidir. Bu çalışmada, Bulanık mantık ile OTA’ların fabrika içerisindeki trafik ağında oluşabilecek beklenmedik durma, yavaşlama vb. kaynaklı anormal durumlar tespit edilmektedir. Yapılan testlerde önerilen yöntemin %84,62 başarıyla sonuç verdiği gözlenmiştir.	Anomali Tespiti, Bulanık Mantık, Akıllı Fabrika, Otonom Araç
466	NESNELERİN İNTERNETİ İÇİN HİBRİT UYGULAMA KATMANI PROTOKOL TASARIMI	Nesnelerin İnternetinde, iletişim başarımını etkileyen önemli faktörlerden biri kullanılacak olan mesajlaşma protokolüdür. MQTT, XMPP ve AMQP merkezi yapıda ve sunucu aracılığıyla haberleşen uygulama protokolleridir. DDS ve CoAP ise özellikle gerçek zamanlı uygulamalarda doğrudan iletişim için kullanılan uygulama protokolleridir. Nesnelerin İnternetinin giderek yaygınlaşması ve kullanım senaryolarının farklı gereksinimlere sahip olması, veri iletişiminde yeni yaklaşımların geliştirilmesini gerekli kılmaktadır. Bu çalışmada hem merkezi sunucu aracılığıyla hem de doğrudan iletişim sağlayabilen UDP tabanlı hibrit bir protokol tasarlanmıştır. Geliştirilen protokolün çalışma mantığı, paket yapısı ele alınmış ve işlevsellik yönünden MQTT protokolü ile karşılaştırılmıştır.	Nesnelerin İnterneti, IoT Protokolleri, Hibrit IoT Protokolü, IoT Uygulama Protokolü, IoT Protokol Tasarım
467	F KLAVYE İÇİN METİN ANALİZİ TABANLI KELİME TAMAMLAMA SİSTEMİ	Kelime tamamlama, kullanıcının basması gereken tuş sayısını azaltmayı hedefleyen bir yardımcı teknoloji aracıdır. İlk çalışmalarda, genellikle bir alternatif ve destekleyici iletişim aracı olarak ele alınmıştır. Fakat son dönemlerde kelime tamamlama sistemleri; mobil cihazlar, makine çevirisi ve arama motorları gibi farklı alanlarda da önem kazanmıştır. Bu çalışmada, Standart Türkçe Klavye olan F klavye için metin analizi tabanlı bir kelime tamamlama sistemi geliştirilmiştir. Geliştirilen sistemi test etmek için zabıt kâtiplerinin yoğun klavye kullanımından dolayı Adalet Bakanlığı tarafından yapılan zabıt kâtipliği sınavlarına ait 160 metin kullanılmıştır. Bu metinlerdeki kelimelerin unigram ve bigram frekansları çıkarılmış ve bir veritabanında tutulmuştur. Sistem, bu veritabanını kullanarak yazma işlemi esnasında kullanıcıya 8 adet alternatif kelimeden oluşan bir tahmin listesi sunmaktadır. Tanımlanan tuş kombinasyonları yardımıyla kullanıcı tahmin listesinden bir kelime seçebilmekte ve seçilen kelime sistem tarafından otomatik olarak tamamlanmaktadır. Geliştirilen sistemin performansı tuşlama tasarrufu açısından değerlendirilmiştir. Tüm metinler arasından rastgele seçilen 15 metin ile yapılan test işleminde ortalama %50,98 tuşlama tasarrufu sağlanmıştır.	Alternatif Teknoloji, Kelime Tamamlama, Kelime Tahmin, Tuşlama Tasarrufu, F Klavye
468	BLUETOOTH İLE MESH NETWORK OLUŞTURULMASI VE MENZİL ANALİZİNİN İNCELENMESİ	Bluetooth kısa mesafe kablosuz haberleşmelerde kullanılan etkili bir yöntemdir. Bluetooth Standartları Bluetooth Special Interest Group (SIG) tarafından yayınlanmaktadır. Bluetooth Düşük Enerjinin yayınlanması ile bu teknolojide bir çığır açılmıştır. Düşük enerji, verimlilik ve enerji tasarrufu açısından karşılaşılan problemlere çözümler üretmiştir. Düşük Enerji teknolojisini Nesnelerin İnterneti standardına uyumlu hale getirmek bu enerjiyi daha tanınır hale getirmiştir. Karşılaşılan IP sorunu ve topoloji sorunları SIG tarafından yayınlanan standartlar ile çözüme kavuşturulmuştur. 2017 yılında yayınlanan mesh standard ile Nesnelerin İnterneti ve Bluetooth Düşük Enerji uyumu gerçekleştirilmiştir. Bu çalışmada bir Mesh Ağının genel özelliklerinden bahsedilmiş, daha sonra üç katlı bir depoda bulunan nesnelerin takibinin mesh ağı aracılığı ile gerçekleştirilebileceği gösterilmiştir. Nesnelerimn var veya yok olmaları mesh ağı aracılığı ile takip edilmiştir.	Bluetooth, Bluetooth Smart, Bluetooth Mesh Ağları, Bluetooth Düşük Enerji, Bluetooth Beacon
469	Gerçek Zamanlı Araç Hız Ölçümü ve Takip Sistemi Tasarımı	Öncelikli amacı araçların konumunu takip etmek olan araç takip sistemlerinin teknolojik gelişmelere bağlı olarak son yıllarda birçok alanda kullanıldıkları görülmektedir. Gerçek zamanlı araç takibi ile araçların güvenliği, toplu taşıma sistemlerinin izlenmesi, filoların yönetimi gibi birçok uygulama gerçekleştirilmektedir. Ayrıca, küresel boyutta yollardaki araç sayısı da hızla artmaktadır. Bu nedenle, Global Konumlandırma Sistemini (GPS) ve Mobil İletişim için Global Sistem (GSM) kullanarak araçların takip sistemlerinin geliştirilmesi ile araçların konumlarına kolay bir şekilde ulaşılabilmektedir. Bu çalışmada, GSM/GPRS ve GPS teknolojileri yardımıyla kullanışlı bir araç takip ve hız ölçüm sistemi önerilmiştir. Önerilen sistemde, öncelikle tasarlanan devre üzerinde GPS ile aracın konum bilgisi alınarak GSM modülü üzerinden bir web sunucusuna aktarılmaktadır. Sonraki aşamada, web sunucusuna gelen bilgiler bağlı bir web servis aracılığıyla, web ve mobil uygulamalara aktarılarak, aracın konumu harita üzerinde izlenebilmektedir. Ayrıca, sistemde belirli aralıklarla alınan konum bilgileri arasındaki mesafe ve zaman parametreleri kullanılarak, aracın hız bilgisi de gerçek zamanlı belirlenebilmektedir. Yürütülen test işlemlerinde, hareket halindeki bir araç içerisinde gerçek zamanlı olarak gerçekleştirilen 8 farklı hız değerinin ölçüm sonucu karşılaştırmasına göre, önerilen sistem ile ölçülen iki hız değerinin arasında mutlak ortalama hata 1.51 km/s olarak hesaplanmıştır. Ek olarak, önerilen sistem ile aracın tam konum bilgisi belirlendikten sonra, kullanıcı SMS ile bilgilendirilebilmektedir. Sonuç olarak, geliştirilen gerçek zamanlı araç takip sistemi özellik, işlevsellik ve maliyet bakımından mevcut çözümlerle karşılaştırıldığında daha avantajlı bir altyapı sunmaktadır.	Araç takip sistemleri, konum tespiti, GPS, GSM, araç hız ölçümü, GPRS
470	AKILLI ŞEHİRLER KAPSAMINDA YAPAY ZEKÂ TEKNİKLERİ KULLANARAK ETKİN ULAŞIM PLANLARININ OLUŞTURULMASI ÜZERİNE BİR MODEL ÖNERİSİ	Akıllı şehirler kapsamında her şehir için farklı konularda çalışma yapılabilirken, ulaşım hizmetinin bütün akıllı şehir örneklerinde oldukça önemli olduğu görülmüştür. Ulaşım hizmetinin akıllı şehir kapsamında değerlendirilebilmesi için ulaşım planlanmasının etkin olarak hazırlanması gerekmektedir. Ulaştırma sistemlerinin etkin bir şekilde kullanımını sağlayabilmek amacıyla hazırlanan Toplu Ulaşım Ana Planları, uzman kişiler tarafından belirli periyotlarda hazırlanmaktadır. Bu çalışmada, ulaşıma etki eden faktörlerin ve parametrelerin dinamik bir yapıda toplanarak yapay zekâ teknikleri analizleri neticesinde otomatik planların hazırlanması ve etkin toplu ulaşım faaliyetlerinin yürütülmesi ile çevre kirliliğine, trafik yoğunluğuna, yüksek maliyet problemlerine çözüm getirilmesi, bunun sonucunda, belirli periyotlarda hazırlanan ulaşım planlaması iş yükü ve maliyetinin azaltılması hedeflenmektedir. Gerçekleşen ulaşım hareketlerinin kayıt altında tutulması ile ileride oluşacak olan ulaşım hareketlerinin analizi yapılabilecek ve gelecekte gerçekleşmesi beklenen ulaşım hareketlerinin düşük bir yanılma payı ile yaklaşık olarak tahmin edilerek ulaşım planlanmasının somut bir bilgiye bağlı kalarak yapılması amaçlanmaktadır.	akıllı şehir, Yapay zeka, coğrafi bilgi sistemleri, Ulaşım planı, etkin ulaşım
471	BİLGİSAYAR DESTEKLİ TASARIMIN GELİŞİMİ: YENİ BİR MİMARİ METODOLOJİ OLARAK YBM	Son yıllarda gelişen bilgisayar bilimi ile birlikte hayatımıza giren yazılımlar bir çok alanda yeni metodolojiler ve yeni kavramlar kazandırmışlardır. Gelişen bu bilgisayar bilimleri ile birlikte sanat, bilim, mühendislik, sağlık, sosyal, beşeri, ekonomi alanları gibi çok çeşitli alanlarda yeni metodolojiler geliştirilmiştir. Mimarlık alanında da yeni metodolojiler geliştirilmiştir. Bilgisayar programlarının başlangıcı ile mimarlık alanına giren 2 boyutlu CAD ortamları ve 3 boyutlu çizim yazılımları ile metodolojiler değişmiştir. Ancak son yıllarda gelişen bilgisayar bilimi ile 2 boyutlu yada 3 boyutlu çizimlerin yerine Yapı Bilgi Modellemesi (YBM) sistemleri gelmiştir. YBM programları sayesinde n-boyutlu çalışmalar yapılarak yapıların sadece projelendirme aşamaları değil yapım aşamaları ve yapının sürdürebilirliği, işletimi gibi çok çeşitli konularda değerlendirilebilir. Ancak YBM metodoloji sadece proje yönetimi ve projelendirme süreçleri ile mimarlık alanında var olmamıştır. Mimarlar kullandıkları metodoloji ile tasarımlarını ortaya koymaktadırlar. Bu nedenle mimarlık alanında metodoloji mimari tasarım ve akımlarla direkt olarak bağlantılıdır. Günümüz teknolojisiyle birlikte hayatımıza gören YBM üzerinden geliştirilen grafiksel programlama dilleri sayesinde hesaplamalı tasarım ve parametrik tasarım gibi yeni mimari akımlara öncülük edip gelecekteki yeni mimari akımlar da zemin hazırlanabilirliği gösterilmiştir. YBM sayesinde disiplinler arası işbirliği artmış olup tüm proje paydaşları ile rahatlıkla ortak bir çalışma yapılabilmektedir. Ortak yapılan çalışmalar sayesinde yapıya ait çeşitli projeler arasında çakışmalar önlenerek yapım aşamasında karşılaşılacak çeşitli sorunların önüne geçilebilmiştir. Makale içerisinde verilen örneklerle bu durum desteklenmiştir. Bu makalede literatür taraması yapılarak elde edilen bilgilerin ışığında çeşitli örneklerle desteklenerek bilgisayar biliminin mimarlık alanına kattığı yeni bir metodoloji olan Yapı Bilgi Modellemesi sistemlerini incelenmiştir.	Bilgisayar, Yazılım, Yapı Bİlgi Modellemesi, Metodoloji, Mimarlık, Parametrik Tasarım
472	Veri Madenciliği Yöntemleri ile Uçuş Biletleme Analizi	Birçok sektörde kullanılan veri madenciliği hava yolu şirketleri açısında da büyük potansiyel barındırmaktadır. Kritik öneme sahip müşteriye direkt dokunan stratejik kararlarda, veri madenciliği yöntemleri etkin kullanılmaktadır. Verinin işlenip bilgiye dönüştürülme sürecine veri madenciliği denir. Birliktelik kuralları ve Apriori algoritması veri madenciliği alanında sıklıkla kullanılan yöntemlerdir. Bu tez çalışmasında, öncelikle veri madenciliği açıklanmış ve çalışmada kullanılacak yöntemler tanıtıldıktan sonra Türk Hava Yollarının 2016 yılı yaz ve kış dönemlerine ait yolcuların biletleme verileri ele alınmıştır. Veri ön işleme ve temizleme süreçlerinden sonra 2036113 satırdan oluşan uçuş biletleme verisine Birliktelik kuralları ve Apriori Algoritması uygulanarak 824 adet kural ortaya çıkarılmıştır. Elde edilen kurallar yorumlanarak ve kuralların etkileri değerlendirilerek müşteri deneyimine olumlu katkı sağlayabilecek öneriler sunulmuştur.	Veri Madenciliği, Apriori Algoritması, Birliktelik Kuralları, Uçuş Biletleme
473	Kurumsal Uygulamalarda Tekli Çerçeve ile Kurumun Baştan Sona Kapsanması: Türk Kamu Sektörü Örneği için Kalkınma Ajansları Üzerinden Bir Analiz	Türkiye’de 26 adet bölgesel kalkınma ajanslarının (KA) 43 temel sorununun olduğu 2014 yılında Devlet Denetleme Kurulu (DDK) tarafından hazırlanan bir inceleme ve araştırma raporuna konu edilmiştir. Bu araştırmamızda, bahsi geçen sorunlardan dört tanesi olan; bölge planlarının ve ilgili mevzuatın yetersizliği, performans göstergelerinin yetersizliği ve uyumsuzluğu, iç mevzuatın uyumsuzluğu ve KAYS modüllerinin eksik bırakılması incelemeye alınmıştır. DDK raporunda geçen sorunların pek çoğu daha sonraki yıllarda yayımlanan Sayıştay Genel Değerlendirme Raporlarında da konu edilmiştir. Araştırmamızda bahsi geçen sorunların temelde kurumun kapsayıcılığı ile uygulamada tekli çerçeve kullanılmamasından kaynaklanabileceği iddia edilmiştir. Bu nedenle de kurumun baştan sona kapsanması ve bir YBS için tekli bütünleşik bir çerçevenin uygulanması gerekliliğini ilkesel olarak ortaya koyan COBIT-5 yaklaşımıyla KA sorunları analiz edilmektedir. Araştırmamızda kapsayıcılık ve tekli çerçevenin KA dinamiklerinde uygulanabilirliği ortaya konulmaktadır.	Kalkınma ajansları, Tekli entegre çerçeve, Bütünlükçü kurumsal kapsam, ybs, COBIT-5
474	Çok Kriterli Karar Verme Yöntemleri ile Bulut Hizmet Sağlayıcı Sıralaması	Teknolojinin gelişmesi ve endüstri 4.0, Nesnelerin İnterneti, büyük veri gibi kavramların ortaya çıkması, birçok sektörü bilgi güvenliği ve sınıflandırması yönünden etkilemiştir. Teknolojinin hızlı bir şekilde gelişmesi, verilerin tutulması, saklanması, gizliliği ve kolay erişilebilmesi gibi yeni ihtiyaçlar doğurmuştur. Teknolojideki bu değişim şirketler arası rekabet boyutunun da değişmesini sağlamıştır. Şirketlerin verilerinin güvenli bir şekilde saklanıp, hızlı bir şekilde erişebilmek için aktif olarak bulut hizmet sistemlerini kullanması gerekmektedir. Bulut hizmet sistemlerini kullanan şirketler, daha az maliyet, veri yönetimi kolaylığı ve hızlı erişilebilirlik gibi avantajlara sahip olacaktır. Çalışma kapsamında bulut hizmet ve bulut hizmet sağlayıcıları araştırılmıştır. Türkiye Ankara bölgesinde 235 çalışanı olan orta ölçekli bir yazılım şirketi incelenmiştir. Ele alınan orta ölçekli yazılım şirketinin verilerini işleyebilmesi ve saklayabilmesi için kendisine en uygun bulut hizmet sağlayıcısının seçilmesi gerekmektedir. Yapılan çalışmada, uzmanlar tarafından 7 bulut hizmet sağlayıcısı ve bulut hizmet sağlayıcı seçiminde etkili olan 5 kriter belirlenmiştir. Belirlenen bulut hizmet sağlayıcıları sıralaması için çok kriterli karar verme yöntemlerinden TOPSIS ve PROMETHEE yöntemleri kullanılmıştır.	Bulut hizmet, Bulut hizmet seçimi, Çok Kriterli Karar Verme, TOPSIS, PROMETHEE, Bulut hizmet sağlayıcıları
477	Akıllı Bir Çoklu Model Arttırılmış Gerçeklik Uygulaması Ameliyat Öncesi Prosedür Becerilerinin Öğretilmesi	Ameliyat öncesi hazırlıkta cerrahi aletlerin mayo masasına dizilimi için temel kurallar bulunsa da belirli bir standart bulunmamaktadır. Hemşirelik öğrencileri yüksek riskli durumlar ve öğrenmeleri sırasında yetersiz geribildirim alma gibi sınırlılıklar sebebiyle gereken tecrübeyi kazanmak için yeterli olanaklara sahip değildir. Bu çalışma söz konusu bu sorunun çözümü için geliştirilen akili bir çoklu model artırılmış gerçeklik uygulamasını tanıtmaktadır. Sistem uzman cerrahi hemşirelerin dizilimlerini kullanarak oluşturulan 10 doğru ve 10 hatalı dizilimle eğitilmiştir. Bu uygulamayı kullanan öğrenciler ameliyat öncesi hazinlik aşamalarını gerçekleştirdikten sonra kendi dizilimlerinin uygunluğuna ilişkin bireysel geribildirim alabilmektedir. Fiziksel ek hareketleri ile etkileşimin sağlandığı bu uygulama, Meta2 artırılmış gerçeklik gözlüğü kullanılarak geliştirilmiştir. Bu çalışma, geliştirilen çoklu model artırılmış gerçeklik uygulamasının ara yüzü, özellikleri ve akıllı sistem yapısını açıklamaktadır.	çoklu model arayuz, artırılmış gerçeklik, hemşirelik eğitimi, akıllı sistemler
478	Türkiye’deki Düzey-1 Bölgelerinin Eğitim Göstergeleri Açısından Çok Kriterli Karar Verme Yöntemleri ile Değerlendirilmesi	Eğitim, bireylerin ve toplumların hayat standartlarını yükseltir. Bir ülkenin kalkınması ve gelişmesi için her şeyden önce bireylerine kaliteli bir eğitim sunması gerekmektedir. Türkiye’de son dönemlerde artan eğitim yatırımları neticesinde geçmiş yıllara kıyasla eğitimde önemli gelişmeler kaydedilmiştir. Eğitimin her kademesinde okullaşma oranı artmış, öğretmen başına düşen öğrenci sayısı ise azalmıştır. Bu çalışmada, Çok Kriterli Karar Verme (ÇKKV) yöntemleri ile İstatistiki Bölge Birimleri Sınıflandırması’na (İBBS) göre Türkiye’deki Düzey-1 bölgelerinin ilkokul, ortaokul ve lise kademelerinde net okullaşma oranları, şube ve öğretmen başına düşen öğrenci sayıları gibi eğitim göstergeleri açısından değerlendirilmesi amaçlanmıştır. Uygulama iki farklı senaryo üzerinden gerçekleştirilmiştir. Birinci senaryoda kriter ağırlıklarının eşit olduğu durum için Stochastic Multicriteria Acceptability Analysis-2 (SMAA-2) yöntemiyle; ikinci senaryoda ise kriterler için karar vericilerden alınan görüşler doğrultusunda Step-Wise Weight Assessment Ratio Analysis (SWARA) tabanlı SMAA-2 yöntemiyle alternatifler sıralanmış ve sonuçlar yorumlanmıştır. Uygulamada, JSMAA yazılımına yeni bir eklenti entegre edilerek SWARA tabanlı SMAA-2 yöntemi için kriter ağırlıklarının yazılım içinde hesaplanması ve algoritmaya dahil edilmesi sağlanmıştır.	Eğitim, İBBS Düzey-1 Bölgeleri, JSMAA, SMAA-2, SWARA
479	Konvolüsyonel Sinir Ağları İle Kod Klonlarının Tespiti	Yazılım geliştirirken kopyalama ve yeniden kullanma yoluyla oluşturulan benzer veya aynı kod parçaları, kod klonları olarak adlandırılır. Bu klonları tespit etmek için pek çok çalışma yapılmış olsa da, çalışmalar genellikle katar karşılaştırma tekniklerini kullanılmakta ve çok azı popüler araştırma alanlarından olan derin öğrenmeden faydalanmaktadır. Bu makale, konvolüsyonel sinir ağı olarak adlandırılan, popüler ve başarılı görüntü sınıflandırma yöntemine dayanan yeni bir yaklaşım önermektedir. Bu yöntem, görüntü dosyalarını oluşturmak için her aday klon çiftini sembollere ayırır. Daha sonra, konvolüsyonel sinir ağı bu görüntü verilerini “klon” veya “klon değil” etiketleriyle sınıflandırmak için kullanılır. Ağı eğitmek ve test etmek için altı milyon java metodu içeren bir veri tabanından örneklerler seçilerek kullanılmıştır. Sonuç olarak, bu yaklaşım metot bazındaki klonları % 95'lik bir doğrulukla etkili bir şekilde tespit etmektedir.	kod klon tespiti, derin öğrenme, konvolüsyonel sinir ağı
480	Nicel Birliktelik Kural Madenciliği İçin Baskın Olmayan Sıralama Genetik Algoritma-II’nin Duyarlılık Analizi	İkili ya da kesikli değerlere sahip veri kümelerine odaklanan birçok birliktelik kural madenciliği çalışması vardır. Ancak, gerçek dünya uygulamalarındaki veriler genellikle nicel değerlerden oluşmaktadır. Nicel veriler için keşfedilecek kurallarda hangi niteliklerin olacağı ve hangilerinin kuralın solunda hangilerinin sağında olacağının belirlenmesi, ilgili nicel aralıkların en uygun şekilde otomatik ayarlanması; kuralların yoğun nesne kümeleri üretilmeden tek aşamada anlaşılabilir, doğru, güvenilir, ilginç, sürpriz vb. özelliklere sahip olacak şekilde bulunması ve tüm bu işlemlerin her veri tabanı için önceden belirlenmesi gereken metriklere ihtiyaç duyulmadan ayarlanması zor bir problemdir. Yakın zamanda bazı araştırmacılar, nicel birliktelik kural madenciliğini, farklı kriterleri aynı anda en iyi şekilde karşılayacak şekilde, çok amaçlı bir problem olarak düşünmüşlerdir. Bu makalede nicel birliktelik kural madenciliği problemi için anlaşılabilirlik, ilginçlik ve performansı en üst düzeye çıkarmayı amaçlayan çok amaçlı evrimsel algoritmalardan baskın olmayan sıralama genetik algoritma-II temelli QAR-CIP-NSGA-II’nin parametre analizi yapılmıştır. Bu amaçla; nitelikleri nicel değerler alan beş gerçek dünya verisinde QAR-CIP-NSGA-II’nin değerlendirme sayısı, popülasyon sayısı, mutasyon olasılığı, genlik ve eşik değeri gibi parametrelerinin; elde edilen kural sayısı, ortalama destek, güven, lift, kesinlik faktörü, netconf ve kapsanan kayıt sayısını nasıl değiştirdiği kapsamlı bir şekilde bildiğimiz kadarıyla ilk kez bu çalışmada gerçekleştirilmiştir. Detaylı analiz sonuçları karşılaştırmalı tablolar ile sunulmuştur ve yorumlanmıştır.	nicel birliktelik kural madenciliği, çok amaçlı optimizasyon, baskın olmayan sıralama genetik algoritma-II
481	FashionCapsNet: Kapsül Ağları ile Kıyafet Sınıflandırma	Konvolüsyonel Sinir Ağları (KSA) görsel ilişkili derin öğrenme çalışmalarında en sık kullanılan mimarilerden biridir. Popülaritesine rağmen, KSA’lar ortaklama işlemi yüzünden konumsal bilgi kaybı ve afin dönüşümlerine dayanıklı olmama gibi bazı yerleşik sınırlamalara sahiptir. Öte yandan, gruplanmış nöronlardan oluşan Kapsül Ağları, özgün yönlendirme algoritmalarının yardımıyla, nesnenin yüksek boyutlu poz konfigürasyonunu da öğrenme kapasitesine sahiptir. Bu çalışmada dinamik yönlendirme algoritmasını kullanan Kapsül Ağları’nın kıyafet sınıflandırma performansını inceledik. Bu amaçla, arka arkaya yerleştirilmiş 4 Konvolüsyonel katmanlı bir Kapsül Ağ mimarisi (FashionCapsNet) önerdik, ve bu modeli 46 kategoriye ayrılmış 290 bin kıyafet resmi içeren DeepFashion adlı veri seti ile eğittik. Akabinde, modelimizin ve DeepFashion veri seti ile eğitilmiş CNN tabanlı en gelişmiş metotların kategori sınıflandırma sonuçlarını karşılaştırdık. Çalışmamızın sonucunda, FashionCapsNet, kıyafet sınıflandırma için %83,81’lik en yüksek-3 başarım oranı ve %89,83’lük en yüksek-5 başarım oranı sonuçlarını elde etmiştir. Bu rakamlara dayanarak, FashionCapsNet, poz konfigürasyonunu ihmal eden eski metotları açık bir şekilde geride bırakmıştır, ve poz konfigürasyonunu belirgin nokta bilgisinden faydalanarak telafi eden referans çalışmasıyla benzer bir performans göstermiştir. Son olarak, görece yeni olan Kapsül Ağları üzerine yapılacak araştırmalardaki gelişmeler sayesinde, önerdiğimiz bu modelin (FashionCapsNet) kıyafet sınıflandırma performansında ekstra bir artış gözlemlenebilir.	derin öğrenme, kapsül ağları, kıyafet sınıflandırma, moda analizi
482	Bulut Tabanlı Öğrenme Yönetim Sistemi Seçiminde Bulanık Çok Kriterli Karar Analizi Yaklaşımı	Bulut bilişim teknolojisinin gelişmesiyle öğrenme yönetim sistemleri (ÖYS’ler) yeni özellikler ve servis seçenekleri kazanmıştır. Buna bağlı olarak artan ürün alternatifleri arasından seçim yapma süreci zorlaşmıştır. Belli kriterlere bağlı en uygun bulut tabanlı ÖYS’yi seçmek kurumlar için önemli bir karar verme sorunu olmuştur. Bu çalışmada, kurumların bir grup bulut tabanlı ÖYS arasından belli kriterlere uygun seçim yapabilmesini kolaylaştıracak Bulanık Analitik Hiyerarşi Süreci (BAHS) tabanlı bir model geliştirilmiştir. Bu modelde, bulut tabanlı ÖYS seçiminde etkili olabilecek içerik desteği, etkileşim ve iş birliği, ölçme ve değerlendirme, ders yapısı, arayüz, verimlilik araçları, platform esnekliği, ölçeklenebilirlik, güvenlik, destek ve lisanslama kriterleri literatüre ve uzman görüşlerine dayalı incelenmiş ve oluşturulan bir hiyerarşik yapı ile sunulmuştur. Çalışmada hem kriterler hem de durum çalışması kapsamında ele alınan altı alternatif, çevrim-içi eğitim alanında uzman yedi karar verici tarafından değerlendirilmiştir. Belirlenen kriterlere bağlı olarak, seçilen alternatifler arasında yapılan bulanık ikili karşılaştırmalar sonucu en uygun bulut tabanlı ÖYS, TalentLMS olarak belirlenmiştir.	çok kriterli karar analizi, bulanık analitik hiyerarşi süreci, bulut tabanlı öğrenme yönetim sistemleri
483	Retinal Görüntülerde Eksuda Lezyonlarının Tespiti Üzerine Bir Çalışma	Göz yapısını etkileyen bir hastalık olarak bilinen şeker hastalığı gözün çalışmasını etkiler ve görme kaybına neden olur. Diyabetik retinopati hastalarının şeker seviyesindeki aşırı artışa bağlı olarak bu hastaların retinalarında çeşitli lezyonlar oluşur. Bu lezyonların otomatik tespiti bu hastalığın erken teşhisi için önemli bir unsurdur. Bu çalışmada, diyabetik retinopati hastalarının retinalarındaki eksuda lezyonlarını otomatik olarak tespit eden bir metot önerilmektedir. Bu metot SURF anahtar nokta algoritması ile özellik çıkartımı ve sonrasında Destek Vektör Makineleri, Çok Katmanlı Algılayıcı ve Rasgele Orman algoritmalarıyla lezyonların tespitini içermektedir. Önerilen yöntemin performansı DIARETDB0 ve DIARETDB1 veri tabanları üzerinde gözlemlenmiştir. Her iki veri tabanı içinde sırasıyla %95,8 ve %92,4 doğrulukla Rasgele Orman algoritması en başarılı sonuçları vermiştir. Bu algoritma ile tespit edilen eksuda lezyonları, ilgili veri tabanlarının kesin referans bilgilerine dayanılarak sert ve yumuşak eksuda olarak etiketlenmiştir.	diyabetik retinopati, eksuda, sert eksuda, soft eksuda, jaccard indeksi, makine öğrenmesi
484	Android Platformunda Kötücül Yazılım Tespiti: Literatür İncelemesi	Kötücül yazılımların tespiti Windows, Mac, Linux gibi geniş kitlelerin kullandığı işletim sistemleri de dahil olmak üzere, platformdan bağımsız bir biçimde karşımıza çıkmaktadır. Android işletim sistemi, akıllı telefonlarda pazar payı liderliği ve açık kaynaklı yapısıyla kötücül yazılımların birincil hedefi haline gelmiştir. Bunun sonucu olarak da bilişim suçlularının günümüzde öncelikli hedefi olan bu platform, aynı zamanda yeni güvenlik yöntemleri ve teknikleri tasarlayıp yeterliliklerini ölçmek isteyen araştırmacılar için de en öncelikli ortamlardan birini oluşturmaktadır. Olabildiğince fazla sayıda ve güncel çalışmaların incelenmesinin amaçlandığı bu literatür taramasında, Android işletim sistemini hedef alan kötücül yazılımların, yapay öğrenme teknikleri ve yaklaşımları kullanılarak tespit edilmesi konuları kapsanmıştır. Bu alandaki bilimsel araştırmalar mevcut literatürden derlenerek ilgili çalışmalarda kullanılan veya kullanılması önerilen tasarım, yöntem ve uygulamalar özet bir biçimde anlatılmıştır.	Android, kötücül yazılım tespiti, yapay öğrenme, veri madenciliği, öznitelik seçimi
485	Mobil Cihazlar Üzerinde Enerji Verimli Sanal Sabit Numara Sistemi	Kullanıcı alışkanlıklarının mobil cihazlara doğru değişmesi, mobil cihaz yaygınlığının artması ve giderek daha da yaygınlaşması, sabit telefon hizmetlerinin (telefon ve faks) yanı sıra, SMS hizmetinin mobil kullanımı ile farklı bir boyut kazanarak mevcut sabit telefon operatörleri için yeni bir yaklaşım sergilemiştir. Skype ve Whatsapp gibi birçok firmanın benzer özellikte ürün olmasına rağmen, uluslararası geçerli bir numara ile telekom sistemlerine bağlanarak kullanım sunmak internet üzeri yazılı ve sesli iletişim sağlayan önceki saydığımız firmalarda olmayan bir özellik olup, kullanım açısından özellikle kurumsal kullanımlarda fark yaratmaktadır. Kurumsal sabit numara kurumun kimliğinin bir parçasıdır. Bu numara üzerinden çağrı yapmak ve gelen çağrıları almak müşterilerle iletişimde güven sağlar. Bu nedenle özellikle küçük ve orta ölçekli firmalarda, firma çalışanı seyahatte iken kurumsal numara çağrısının o kişiye yönlendirilmesi zor ve ciddi bir maliyet oluşturmaktadır. Bu problemi çözmek için sanal sabit hat uygulamaları geliştirilmektedir. Bu yayın kapsamında mobil cihazlarda sabit telefon özelliklerinin kullanılması, bellek, batarya ve ses kalitesi yönetimi, şifreleme entegrasyonu açısından uluslararası kapsamda özgün çıktıları olan yaklaşımlarla oluşturulmuş mobil cihazlar üzerinde sanal sabit numara sistemi sunulmuştur.	Telekomünikasyon, Sanal Sabit Numara, Enerji Verimi, VOIP
486	Güncellik Sıklık Parasallık Modeline Dayalı Müşteri Bölümlendirme: E-Perakende Sektöründe Bir Uygulama	Pazarlama alanındaki çalışmalarda, yoğun rekabet ile başa çıkmaya çalışan işletmeler açısından müşterilerin önemine sıklıkla dikkat çekildiği görülmektedir. Pazarlama yönetimi bağlamında öne çıkan bir yaklaşım olan Müşteri İlişkileri Yönetimi (MİY), işletmeler ile müşterileri arasında kurulan ilişkilerin geliştirilmesini amaçlamaktadır. Müşteri verisinin işletme ve müşterileri için değer yaratmak üzere analiz edilmesi, MİY’in uygulamada gereksinimlerinden birisi olarak ifade edilebilir. Bu bağlamda müşteri bölümlendirme, benzer niteliklere sahip müşteri gruplarının ortaya çıkarılarak grup odaklı pazarlama stratejilerinin uyarlanması için yararlı bir işlev görmektedir. Müşteri bölümlendirme için ortaya konulmuş çeşitli yaklaşımlar arasında RFM Modeli, etkin ve kolay uyarlanabilir olmasıyla öne çıkmaktadır. Müşterilerin satış verisine ilişkin 3 farklı boyut üzerinden sıralanmasına dayanan yöntem, sıralamada kullanılan puanlama biçimine göre çeşitli yaklaşımlara konu olmaktadır. Bu çalışmada, RFM yöntemini iki farklı puanlama yaklaşımı ile yürütmek üzere geliştirilmiş bir prototip yazılım tanıtılmaktadır. Bir e-perakende işletmesinden alınan satış verisi sözü edilen yazılım ile incelenmiş, RFM modeline ilişkin her iki puanlama yöntemi ile bölümlendirme yapılmış, bulgular veri madenciliği bağlamında değerlendirme ölçütleri ile karşılaştırılmıştır. Son olarak ortaya çıkarılan müşteri bölümleri sunulmuş ve seçilen gruplara yönelik öneriler sıralanmıştır.	Müşteri Bölümlendirme, RFM Modeli, Analitik CRM
488	Çevrimiçi Cihaz Kullanımındaki Akış Deneyiminin Tüketicilerin Satın Alma Kararları Üzerindeki Etkisi	Tüketicilerin çevrimiçi alışveriş yaparken farklı elektronik cihazları (masaüstü bilgisayar, dizüstü bilgisayar, akıllı telefon, tablet) kullanarak alışverişlerini tamamlamalarına neden olan unsurların araştırılması hedefi çalışmanın çıkış noktası olmuştur. Bu çalışmada çevrimiçi alışverişte bilgisayar ya da mobil cihazların kullanılması sırasında müşterilerin yaşadıkları akış deneyiminin memnuniyet ve satın alma kararlarına etkisi var mıdır? Sorusu araştırma problemini oluşturmaktadır. Tanımlayıcı araştırma yöntemi benimsenerek modelde bulunan değişkenlerle ilgili doğru tanımların yapılması hedeflenmiştir. Bu hedefe yönelik birincil verilerin toplanması için anket yöntemi uygulanmıştır. Tesadüfi olmayan örnekleme yöntemlerinden kolayda örnekleme kullanılmış olup bu nedenle örneklemin büyüklüğü geniş tutulmuştur. Araştırma Eylül 2016 ve Mayıs 2017 arasındaki dönemde çevrimiçi satın alma yapan ve İstanbul’da ikamet eden 18 yaş ve üzerindeki tüketiciler ile yapılmıştır. Araştırmanın sonuçlarına göre, cihazlardan algılanan kullanım kolaylığının ve algılanan faydanın akış deneyimi üzerinde olumlu etkisinin olduğu ortaya çıkmıştır. Akış deneyiminin memnuniyet üzerinde olumlu etkisi belirlenmiştir. Bilgi kalitesi ve kanal kalitesi değişkenlerinin düzenleyici rolleri olduğu anlaşılmıştır. Çevrimiçi cihazlardaki müşteri memnuniyetinin satın alma kararları üzerinde olumlu etkisinin olduğu ortaya konmuştur.	Çevrimiçi Alışveriş, Akış Deneyimi, E-ticaret, Müşteri Memnuniyeti, Satın alma Kararı
491	Yapay Zekâ Uygulamasıyla Seramik Nesnelerin Şekilsel Deformasyonun İncelenmesi: ANFIS	Seramik endüstrisinde yeni ürünlerin geliştirilmesi ve tasarlanmasında uygun bir formu elde etmek için birçok ilk örnek hazırlamak gereklidir. Çok sayıda deneme üretim sürecinde deformasyona bağlı olarak artan maliyet ve işgücü kaybına yol açmaktadır. Bu çalışmada, seramik endüstrisindeki bu kayıpları azaltmak için yazılım kullanarak bir yapay zekâ modeli geliştirilmesi amaçlanmıştır. Seramik silindirik nesnelerin deformasyonunu araştırmak için, farklı kimyasal kompozisyonlarda, sinterleme sıcaklıklarında ve sinterleme sürelerinde seramik nesneler üretilmiştir. İlk olarak, silindirik seramik objeler içi boş bir forma dökülmüştür. Bu numunelerin suyunun buharlaştırılmasından sonra, numuneler klasik yöntem kullanılarak geometrik ölçümler (taban, yan ve ağız bölgelerinde) yapıldı. Daha sonra, bu numuneler farklı sinterleme sürelerinde ve seramik fırındaki sıcaklıklarda pişirildi. Silindirik seramik örneklerin taban, yan ve ağız bölgelerindeki deformasyonlar daha sonra klasik yöntem kullanılarak yeniden ölçüldü. Bu deneysel sonuçlardan elde edilen verilerden, MatLab Toolbox kullanılarak ANFIS (Adaptive Neuro Fuzzy Inference System) modeli geliştirildi. Geliştirilen ANFIS modelinde sıcaklık, sinterleme süresi ve seramik örneklerin kimyasal bileşimi giriş parametreleri olarak belirlenirken, deformasyon miktarı çıktı parametreleri olarak belirlendi. Elli sekiz deneyin sonuçları gelişmekte olan modelin eğitimi için kullanılırken, yirmi iki deneyin sonuçları geliştirilen modelin testi için kullanıldı. ANFIS model sonuçları ile deneysel sonuçlar arasındaki ilişkiyi X2 testi ile karşılaştırdık ve anlamlı bir ilişki bulunmuştur (p <0.001 ve sırasıyla, taban ve yan için κ = 0.3, 0.3). Fakat ANFIS model sonuçları ile ağız deformasyonu için deneysel sonuçlar arasında anlamlı ilişki bulunamamıştır (κ = 0.06).	Seramik, Uzman sistemler, Deformasyon, ANFIS
492	Orange 3 ile Türkçe ve İngilizce SMS Mesajlarında Spam Tespiti	Kısa mesajlaşma servisi (SMS), haberleşme ve bilgilendirme için hızlı ve etkili bir yoldur. Kısa süre içerisinde büyük kitlelere ulaşabilme imkanı sağlayabilir. Ancak bu özelliklerin kötü amaçlara yönelik kullanılması kullanıcılar için problem oluşturmaktadır. İstenmeyen, kandırma amaçlı, kötü içerikli ve yanlış bilgi içeren vb. mesajlar gönderilebilmektedir. Bu problemlerin giderilmesi ve daha güvenli bir ortam sağlanması amacıyla bu çalışmada TurkishSMS mesaj ve UCI SMS Spam koleksiyonları kullanılarak Türkçe ve İngilizce içeriklere sahip SMS’ler için spam tespiti yapılmıştır. Çalışmada doğruluk ve hata oranları baz alındığında TurkishSMS veri kümesi için Sinir Ağları, UCI SMS Spam veri kümesi için ise Naive Bayes algoritmasının büyük bir doğruluk ve daha az kaçırma oranına sahip olduğu tespit edilmiştir.	SMS Spam Tespiti, Metin Madenciliği, Sınıflandırma
493	ROTASYON ORMAN SINIFLANDIRMA ALGORİTMASI KULLANARAK KRONİK BÖBREK RAHATSIZLIĞININ TAHMİNİ	Kronik böbrek rahatsızlığı (KBR) son günlerde artarak insanların yaşamını olumsuz etkileyen ve böbreklere zarar vererek normal görevlerini uzun süre yapmalarını engelleyen bir rahatsızlıktır. KBR'nin erken tanı ve tedavisi yapılmaz ise yüksek tansiyon, kalp rahatsızlığı, şeker rahatsızlığı, böbrek yetmezliği gibi hastalıkları da tetikleyebilmekte ve rahatsızlığa bağlı ölümler artabilmektedir. Bu nedenle kronik böbrek rahatsızlığının teşhis ve tahmininin erken yapılması önemlidir. Literatürde KBR tahmini için sezgisel ve sezgisel olmayan veri madenciliği teknikleri uygulanmıştır. Bu çalışmada KBR'nin tahmini için sezgisel olmayan kolektif veri madenciliği yöntemlerinden olan rotasyon orman algoritmasınının kullanılması önerilmiştir. Deneysel sonuçlar önerilen yaklaşımın, kronik böbrek rahatsızlığını tahmin etmede, diğer algoritmalarından daha iyi performans sergilediğini göstermiştir.	Kronik Böbrek Rahatsızlığı, Rotasyon Orman Algoritması, Veri Madenciliği
494	Kurşun Asit Aküler İçin Kalıcı Sülfatlaşmayı Ortadan Kaldıran Yenilikçi Bir Akü Koruma Cihazı Tasarımı	Akülerde çalışma kalitesini belirleyen en temel ölçüt kutuplar arasındaki gerilim seviyesinin kararlılığı olup bu kararlılığı bozan temel sebep akü elektrolizinde meydana gelen "sülfatlaşma" olayıdır. Sülfatlaşma aküde plakalar arasında kısa devre oluşumu gibi akü açısından kritik arızalara sebebiyet verebilecek ve akünün servis süresinden daha kısa sürede değiştirilmesi ile sonuçlanacaktır. Bu çalışmada akülerde sülfatlaşma probleminin akü vazife görürken ve beklerken elektrokimyasal tepkime kontrolü yapılarak azaltılması veya kurşun asit akülerde kalıcı sülfatlaşmanın oluşumunun engellenmesi maksadıyla akü kutuplarından genliği ve frekansı ayarlanabilen sinyaller ile akünün uyarılarak elektrokimyasal tepkime kontrolü sağlayabilen bir akü koruma cihazı tasarımı yapılmıştır.	kurşun asit aküler, sülfatlaşma, elektrokimyasal tepkime kontrolü, akü koruma cihazı tasarımı
495	Doğrulanmış Twitter Hesaplarının Karakteristiklerinin Analizi	En popüler mikroblog olan Twitter, sahip olduğu devasa popüleritenin sonucu olarak çok çeşitli kullanıcı kitlesine sahiptir. Twitter kamu yararına olacağı inanılan hesapları elle doğrulamaktadır. Doğrulanmanın doğal bir sonucu olarak kullanıcılar, bu hesapların meşru kullanıcıları temsil etmesinden ve yetkili kullanıcılar tarafından yönetilmesinden dolayı bu hesaplara güven duymaktadır. Elde ettiğimiz en iyi verilere göre, Twitter doğrulanmanın gereksinimlerini hiçbir zaman açıklamamıştır. Bu çalışmada, doğrulanmış kullanıcıların karakteristiklerine ışık tutmak amacıyla bu çalışma kapsamında Python programlam dili tabanlı 297.798 doğrulanmış Twitter kullanıcısı içeren güncel bir verisetini kullanan bir yazılım geliştirilmiştir. Bu veriseti üzerinde yapılan analizler sonucunda doğrulanmış kullanıcıların kamuya açık olma, kişiselleştirilmiş bir profile sahip olma gibi ortak karakteristikleri açığa çıkartılmıştır.	Twitter, mikroblog, sosyal medya analizi, doğrulanmış kullanıcılar, doğrulama
497	Hafif Sıklet Şifreleme Algoritmalarının Performans Karşılaştırması	Son yıllarda özellikle internetin hayatımızın her alanına girmesi ve nesnelerin interneti (IoT) platformundaki gelişmeler ile birlikte güvenlik daha kritik bir duruma gelmiştir. Bu platformlarda kullanılacak olan güvenlik algoritma tasarımları üzerinde çalışmalar günden güne artış göstermektedir. Bu algoritmaların güvenli bir şekilde kullanılabilmesi için yeterli güvenlik seviyelerine sahip olmaları gerekmektedir. Bu çalışmada, hafif sıklet kriptoloji algoritmalarının performans ve güvenlik analizlerini gerçekleştirmek için farklı resim dosyaları üzerinde şifreleme işlemleri yapılmıştır. Güvenlik ve performans analizlerinde şifreleme işlemlerine ait histogram, korelasyon, NPCR (Number of Pixels Change Rate) ve UACI (Unified Average Changing Intensity), entropi, şifreleme kalite ve zaman analizleri gerçekleştirilmiştir. Elde edilen sonuçlar kullanılarak algoritmaların güvenlik ve performans seviyeleri hakkında değerlendirme sunulmuştur.	Hafif sıklet şifreleme algoritmaları, resim şifreleme, performans karşılaştırması
503	Matematikte Dört İşlem Becerisinin Geliştirilmesi için Dijital Oyun Tasarımı ve Öğrenci Başarısına Etkileri	Bilgisayar destekli dijital oyunları oynayanların sayısı ve oyuncuların oyun başında geçirdikleri süre her geçen gün artmaktadır. Bu sürelerin daha verimli bir şekilde geçirilebilmesi için motivasyon gücü yüksek olan oyunların eğitim sürecinde kullanılması gerekmektedir. Böylece öğrenci hoşça vakit geçirirken öğretilmek istenilen konuyu öğrenebilecek, oyun ortamı ile öğrencideki kaygı azalacak ve bireyselleştirilmiş öğrenme ile öğrencide oluşan yapamama korkusu yenilebilecektir. Bu çalışmada, C# programlama dili kullanılarak bir yılan oyunu tasarımı gerçekleştirilmiştir. Bu oyun temel öğretim kademesindeki 3. ve 4. sınıf öğrencilerinden 123 öğrenciye oynatılmıştır. Yapılan çalışma ile matematikte dört işlem konusu, yılan oyunu ile birleştirilerek eğitimin eğlenceli bir şekilde gerçekleştirilmesi amaçlanmıştır. Bu amaçla bir eğitsel yılan oyunu tasarlanmış, oynatılmış ve tasarlanan oyun ile ilgili anket soruları bir araştırma çerçevesinde ilköğretim 3. ve 4. sınıfa giden 123 öğrenciye uygulanmıştır. Alınan cevaplar istatistiksel olarak değerlendirilmiş ve sonuçlar incelenmiştir. Yapılan araştırma sonucuna göre öğrencilerin %85’i yapılan çalışmanın matematikte dört işlem konusunu anlamada ve bildiklerini geliştirmekte faydalı olduğunu belirtmişlerdir.	Dijital Oyun, Dört İşlem Öğrenme, Eğitsel Oyun Tasarımı
506	Sanal Örgütlerde Etkin Bilgi Yönetimi: Çölyak Hastaları İçin Geliştirilmiş Bir Örgüt Analizi	Çölyak hastalığı bağırsaklar üzerinde yer alan villusların yeterli emilip göstermeyip, vücuda yararlı mineral ve vitaminlerin alınamamışına sebebiyet veren bir hastalıktır. Ülkemizde farkındalığı yeterince bilinemeyen bu rahatsızlıkla mücadele etmeye çalışan bireylerin sayısı oldukça fazladır. Çalışma tanı almış hastaların hastalık süreçlerini iyileştirmeye yönelik bilgi yönetim modeli oluşturma sürecinde yapılan analizlerin değerlendirilmesi üzerine kuruludur. Çalışma bütünde bir doktora çalışmasının analizlerinden üç tanesinin paylaşılması üstüne kuruludur. Çalışmanın temel amacı hasta ve hasta yakınlarının tanı konduktan sonraki süreçlerinde karşılaşacakları bilgi eksikliğini gidermek vardır. Ayrıca yeni örgütsel formlardan sanal örgütlenmelerde yapılacak etkin bilgi yönetim modeli oluşturma da bir altyapı oluşturmak da yine öncelikli amaçlardandır. Türkiye’de aktif faaliyet gösteren çölyak dernekleri ile yapılan mülakatların analizi sonrası elde edilen bulgularda hastaların tanı sonrası süreçlerinde etkin iletişim kurma anlamında sosyal faktörlerden görece çok etkilendikleri, hastalık sürecini kabul etmeme de daha çok çevresel faktörlerin etkili olduğu sonucu bulunmuştur. Hastanın kendi sürecini iyileştirmek için kullandığı sosyal medya araçlarında ki sanal örgütlenmeler de bilgi yönetim sürecinin etkin yürütülmesiyle olumlu sonuçlar alındığı ancak frekansının düşük olduğu görülmüştür.	Sanal örgütler, bilgi yönetimi, çölyak
507	İşaretli Sosyal Ağlarda Etki Maksimizasyonu İçin Yeni Bir Aç Gözlü Algoritma	Sosyal etki insanların görüşlerini şekillendiren büyük olgulardan biridir. Bu bakımdan, Etki Maksimizasyonu (EM) problemi viral pazarlama, kamuoyu şekillendirme gibi pratik faydaları olduğu için sosyal ağ analizinde en fazla ilgili çeken araştırma alanlarından biridir. EM probleminin amacı bir sosyal ağ üzerindeki etkili kişi olarak adlandırılan az sayıdaki kişiyi kullanarak bir etkinin (bir fikir veya reklam) ağ üzerindeki yayılımını maksimize etmektir. Etkili kişilerin tespiti birçok durumda NP-Hard bir kombinasyonal optimizasyon problemidir. Bundan dolayı, EM problemi için birçok algoritma geliştirilmiştir ve geliştirilmeye devam etmektedir. Ne var ki, geliştirilen algoritmalar henüz çözüm kalitesi ve hız açısından istenen seviyede değildirler. Bu çalışmada, bireyler arasındaki olumlu ve olumsuz ilişkileri göz önünde bulunduran işaretli EM problemine odaklanılmıştır. Bu amaçla, en iyi adet etkili kişiyi tespit etmek için Elitist Aç Gözlü Algoritma (EGA) olarak adlandırılan bir aç gözlü algoritma geliştirmiştir. EGA’nın performansı 2 adet açık veriseti üzerinde rasgele seçim, çıkış derecesi merkeziliği, ve bir güncel algoritma ile kıyaslanmıştır. EGA çözüm kalitesi açısından rakiplerine göre daha iyi sonuçlar vermiştir.	Etki maksimizasyonu, online sosyal ağlar, bilgi yayılımı, aç gözlü algoritma
511	INSTAGRAM’DAKİ INFLUENCER’LARIN TAKİPÇİLER ÜZERİNDEKİ ETKİSİ	Web 2.0 teknolojilerinin gelişmesiyle sosyal medya araçları ortaya çıkmış ve bu araçlar günlük yaşantımızın önemli bir parçası haline gelmişlerdir. Sosyal medyanın kullanıcılar üstündeki etkisi artmaya başladıkça, görüşleri izleyicileri tarafından dikkate alınan “Influencer” olarak adlandırılan kişiler göze çarpmaya başlamışlardır. Influencer’ların kitlelerle hızlı ve etkili iletişimi markaların da dikkatini çekmiş ve markalar ürünlerini veya hizmetlerini daha geniş kitlelere ulaştırmak için Influencer’ların sosyal medyadaki gücünü kullanmaya yönelmişlerdir. Bu iş birlikleri günümüzün en önemli pazarlama faaliyetlerinden biridir ve “Influencer Marketing” olarak adlandırılmaktadırlar. Bu çalışma Instagram’daki Influencer’ların takipçileriyle aralarındaki ilişkileri ölçmek amacıyla yapılmıştır. Araştırmada, veri toplamak için anket yapılmıştır. Anket formu öğrencilere elektronik ortamda gönderilmiş ve 282 katılımcı ile gerçekleştirilmiştir. Anket ile toplanan veriler SPSS programı ile analiz edilmiştir. Çalışmanın bulgularına göre, cinsiyet ve eğitim seviyesi faktörlerinin Instagram’da takip edilen alanlarla ilişkisi olduğu, cinsiyetin satın alma kararları üzerinde etkili olduğu ve Instagram’da geçirilen zaman ile ürün satın alma arasında bir ilişki olduğu sonuçlarına ulaşılmıştır. Elde edilen sonuçların kurumlara, Instagram üzerinde hedef kitlelerine göre yapacakları Influencer seçiminde faydalı olacağı düşünülmektedir.	Sosyal Medya, Instagram, Sosyal Medya Pazarlaması
512	ISO27001 BİLGİ GÜVENLİĞİ YÖNETİM SİSTEMİ STANDARDININ KAMU KURUMLARINA UYGULANABİLİRLİĞİNİN ARAŞTIRILMASI: ANKARA İLİ ÖRNEĞİ	Bu araştırmada, ISO27001 Bilgi Güvenliği Yönetim Sistemi (BGYS) sertifikasyon sürecinin tamamlamış kamu kurumlarında kurum personelinin sistem hakkındaki düşüncelerinin incelenmesi amaçlanmıştır. Bu sebeple araştırma kapsamında, “Yönetim Kadrosu”, “BGYS Ekip Üyeleri”, “Kurum Teknik Personeli” ve “Kurum Personeli” gibi dört farklı odak grup üzerinde ilgili gruplar için hazırlanmış farklı anketler uygulanmıştır. Hazırlanan anketlerde 5’li likert ölçeği kullanılmıştır. Likert tipi ölçek sorularında güvenilirlik analizi uygulanmıştır. Yapılan ön çalışmanın analizleri sonucunda anketin güvenilirlik katsayısının kabul edilebilir düzeyde olduğu görülmüştür. Elde edilen verilerde odak gruplarının görüşlerinin belirlenmesi amacıyla frekans ve yüzdelik dağılımları belirlenerek yorumlanmıştır. Elde edilen veriler ışığında, yönetim kadrosunun ISO27001 sertifikasyon sürecini olumlu karşıladığı, kurumsal süreçlerin ve bilgi güvenliğinin sağlanması açısından olumlu katkı sağladığı yönünde görüş birliği olduğu görülmüştür. Diğer taraftan BGYS ekip üyelerinin, ISO27001 süreçlerinin etkin bir şekilde yönetilebilmesi için gereken teknik yeterlilik, eğitim ve sayısal çokluk noktasında takviye ihtiyaçları olduğu yönünde görüş bildirdikleri görülmüştür. Teknik ekip üyelerinin ise ISO27001 süreçlerinin işlerini kolaylaştırdığı ve etkin çalışma yürütülmesine katkı sağladığı yönünde olumlu görüş bildirdikleri fakat teknik yeterlilikler ve sayısal yeterlilik konusunda görüş birliği olmadığı görülmüştür. Kurum personelinin ise ISO27001 kapsamında alınan farkındalık eğitimlerini faydalı olduğu ve BGYS süreçlerinin kurumsal bilgi güvenliği açısından gerekli olduğu yönünde olumlu görüş bildirdikleri görülmüştür. Kurumsal bir BGYS kurmak, kurulan sitemin sürekliliğini sağlamak, sürekli izlemek ve aksayan yönlerini tespit ederek iyileştirmeler yapmak, bilgi güvenliği farkındalığı oluşturmak, kısacası canlı bir BGYS kurmak ISO27001 belgesi sahibi olmanın olmazsa olmaz şartlarındandır. Bu çalışmanın, kamu kurumlarının kurmuş oldukları BGYS’lerin etkinlik seviyelerine, sahiplenme durumlarına ve teknik yeterliliklerine ışık tutması açısından önemli olduğu düşünülmektedir.	e-devlet, Bilgi Güvenliği, ISO27001
514	RENYI ENTROPI ILE ÜLKELERİN HAVA TRAFİĞİNİN ANALİZİ	Merkezilik sosyal ağ analizi yapan kişilerin en çok çalıştığı konulardan biridir. Bir ağdaki en etkili ve sisteme etkisi olan varlıkların tespiti merkezilik ölçüleri ile bulunabilir. Bu çalışmada Renyi entropi ile havayolu trafiği verileri kullanılarak bu alandaki en etkili ülkeler çizge yapısında analiz edildi. Hava trafiğinde en merkezi ülkeler tespit edildi. Ağırlıklı ve yönlü bir ağda Renyi entropi ile merkezilik ölçümlerinin yapılabileceği gösterildi. Bir ağdaki hayati öneme sahip düğümlerin tespiti için bir yöntem önerildi. Shannon’dan farklı olarak Renyi’de α katsayısı kullanılarak farklı durumlar için sonuç elde edilebileceği görüldü. Sadece kenar ağırlıklarının veya düğüm derecelerinin etkisinin ölçülmesi bazen doğru sonuçlar vermediği için α’nın bu etkiyi ayarlamak için kullanılması daha doğru sonuçlar almamızı sağladı.	Havayolu, Kompleks Ağlar, Çizgeler, Renyi Entropi, Düğüm Merkeziliği
515	GÜRÜLTÜ FİLTRELERİNİN TOHUMLU ALAN GENİŞLETME TABANLI BÖLÜTLEMEYE ETKİLERİ	Görüntü bölütleme, doku, kenar ve renk özelliklerini kullanarak nesnelerin parçalarını farklı görüntü alanlarına dönüştürmek için pikselleri gruplama işlemidir. Bölütleme süreci, görüntülerin analizinde ve görüntü işlemede önemli bir rol oynar. Bölütleme için geliştirilen tekniklerden biri de SRG'dir (Tohumlu Alan Genişletme). Görüntülerin elde edilmesi sırasında oluşan gürültü, bölütleme başarısını olumsuz yönde etkiler. Gürültüyü ortadan kaldırmak için kullanılan filtreler gürültüyü azaltmaktadır, ancak filtreleme işleminin bölütleme başarısı üzerindeki etkisi tam olarak bilinmemektedir. Bu çalışmada, gürültü ve filtrelerin SRG algoritması üzerindeki etkileri araştırılmıştır. Bu amaçla Weizmann veri tabanına farklı seviyelerde çeşitli gürültüler eklenmiştir. Daha sonra gürültülü görüntülere filtreler uygulanmıştır. Son olarak, SRG algoritması tarafından segmentlere ayrılmış görüntülerden F-Skor değerleri elde edilmiş ve orijinal görüntülerin değerleri ile karşılaştırılmıştır.	Gürültü Filtreleri, Bölütleme, Tohumlu Alan Genişletme
516	SÜPERPİKSEL TABANLI SATIR BÖLÜTLEME	Satır bölütleme tarihi doküman analizi uygulamalarının en temel aşamalarından birisidir. Satır bölütleme başarısı, daha sonraki doküman analizi yöntemlerinin başarısını doğrudan etkilemektedir. Matbu belgelerde kayıpsız satır bölütleme işlemi kolaylıkla yapılabilmektedir. Ancak, el yazımı belgeler için satır bölütleme işlemi metin satırlarının eğik, eğri, dalgalı olması, satırlar arası boşlukların darlığı, örtüşen ve temas eden bileşenlerden dolayı hala zorlayıcı bir problemdir. Bu çalışmada, el yazımı dokümanlar için süperpiksel tabanlı yeni bir satır bölütleme yöntemi önerilmiştir. Yöntem ardışık satırları bölütleyebilen en güvenli sınırın elde edilmesini hedeflemektedir. Önerilen yöntem 853 adet Çince el yazımı doküman imgesi içeren HIT-MW veri seti üzerinde uygulanmıştır. Veri setinin en önemli özelliği eğik, temas eden ve örtüşen satır davranışlarına sahip imgelerden oluşmasıdır. Önerilen yöntem ile % 98.03 tespit oranı, % 97.66 tanıma doğruluğu elde edilmiş ve yöntemin başarısı literatürde bulunan diğer yöntemlerle karşılaştırılmıştır. Elde edilen sonuçlar ışığında önerilen yöntemin el yazımı metinlerde satır bölütleme uygulamalarındaki başarısı ve potansiyeli ortaya konmuştur.	Süperpiksel, Satır Bölütleme, El Yazısı Belge, Doküman İmgesi Analizi, Metin Satırı Çıkarımı, Havza Bölütleme
517	ARDUINO İLE BİLGİSAYAR KONTROLLÜ SERBEST DÜŞME DENEY SİSTEMİ	Bu uygulama çalışmasında ortaöğretim kurumları ve üniversitelerde fizik dersini alan öğrencilerin laboratuvar uygulamalarında kullanabilecekleri bilgisayar destekli bir ölçüm sistemi tasarlanmıştır. Sistemin donanım yapısında Arduino Uno geliştirme kartı kullanılmıştır. Ayarlanabilir yükseklikten bırakılan farklı boyutlardaki çelik topun serbest düşme zamanı ölçülüp, sonuç LCD ekranda gösterilmektedir. Aynı zamanda ölçülen değerler ana bilgisayardaki yazılımda da görülmektedir. Tasarlanan cihazda; çelik topu tutmak için elektro mıknatıs, süreyi ölçmek için LDR ışık sensörü ve lazer diyot kullanılmıştır. Ayrıca ölçülen değerlerin ana bilgisayara aktarılma işlemi wifi modülü ile gerçekleştirilmiştir. Deney setinin ölçüm hassasiyetinin testi için 6 farklı yükseklikten ve 4 farklı ağırlıktaki cisim ile serbest düşme deneyi yapılmıştır. Her düşme deneyi için milisaniye biriminde süre ölçülmektedir. Deney sonucunda elde edilen 24 farklı süre, teorik hesaplamalarından çıkan sonuçlar ile kıyaslanmıştır. Bu sonuca göre doğruluk hassasiyetinde yaklaşık 1 milisaniyelik farklılık bulunmaktadır. Ayrıca sistem diğer serbest düşme deney setleri ile kıyaslandığında çoklu ölçüm, wifi ve fiyat konusunda avantajlı olduğu görülmektedir.	Arduino, Deney Seti, Laboratuvar, Serbest Düşme, Wifi
518	YÜZ TANIMA SİSTEMLERİNDE DOĞRULUK PERFORMANSLARININ DEĞERLENDİRİLMESİ	Yüz tanıma sistemlerinin güvenlik açısından önemi son yıllarda oldukça artmıştır. Çalışmada, Isparta Uygulamalı Bilimler Üniversitesi Teknoloji Fakültesindeki gönüllü öğrenci ve öğretim üyelerinden oluşan 41 kişiye ait ön, yan, üst ve alt yüz görüntüleri alınarak LDA, LBP ve PCA ile SVD yüz tanıma algoritmaları uygulanarak her birine ait model elde edilmiştir. Elde edilen modeller test yüz görüntüleri üzerinde sınıflandırılarak, RMSE ve MAPE performans ölçüt kriterlerine göre değerlendirilerek ön ve yan yüz tanıma sisteminde PCA ve SVD algoritması, üst ve alt yüz tanıma sisteminde ise LBP Algoritmasının en iyi sonucu verdiği tespit edilmiştir.	Görüntü İşleme, Yüz Tanıma, LDA Algoritması, PCA ve SVD Algoritması, LBP Algoritması
529	PARKİNSON HASTALIĞINI YÜKSEK DOĞRULUKLA TESPİT ETMEK İÇİN DERİN ÖĞRENME ALGORİTMASININ KULLANIMI	Hem motor hem de motor dışı semptomlarda hayati ve kalıcı hasara neden olan Parkinson hastalığının erken teşhisi, hasta durumunun daha da kötüleşmesini önlemek için çok önemlidir. Bu çalışmada, UCI deposundan alınan Parkinson Hastalığı verileri derin öğrenme mimarisi kullanılarak sınıflandırılmıştır. Çalışmadaki derin öğrenme mimarisi, Python Keras tarafından oluşturulan ileri beslemeli bir sinir ağıdır (FFNN). Çalışmadaki mimari, bir girdi katmanı, iki gizli katman ve softmax fonksiyonunu ReLu (Rectified Linear Units) ile bir çıkış katmanı olarak oluşturulmaktadır. Derin öğrenme mimarisi, PD veri seti iki sınıfa sahip olduğundan dolayı, ikili veri sınıflandırma problemini çözer. PD veri setini sınıflandırmak için test ve eğitim verisi farklı oranlarda bölünerek birçok test yapıldı. PD veri seti sınıflandırması, % 20'sinde test ve kalan veri eğitim verisi olmak üzere, derin öğrenme algoritması kullanılarak % 100 doğrulukta başarılı oldu.	İkili sınıflandırma, derin öğrenme, ileri beslemeli sinir ağı, parkinson tanısı, tıp tanısı
535	Çok Kriterli Karar Verme Yöntemleri ile E-Alışveriş Siteleri Tercih Analizi	Tüm dünyada giderek yaygınlaşan internet kullanımı yaşamımızın vazgeçilmez bir parçası haline gelmiştir. Sağlık, turizm, eğitim, ulaşım, alışveriş, iletişim, bankacılık gibi birçok alanda internet kullanımı gün geçtikçe artmakta daha geniş bir alana yayılmaktadır. İnternetin gelişmesiyle birlikte web sitelerinin kullanımı ve bu alanda yapılan çalışmalar da artış göstermiştir. Web siteleri, kullanıcı ve bilgi kaynakları arasındaki köprüyü oluşturmaktadır. Kullanıcıların web sitelerini verimli bir şekilde kullanabilmesi, kullanıcı merkezli tasarım ilkeleriyle mümkündür. Erişilebilirlik ve kullanılabilirliğin ölçümü için birtakım yöntemler, standartlar ve çalışmalar yapılmıştır.Bu çalışmada, bir çok kriterli karar verme yöntemi olan VIKOR yöntemi kullanılarak alışveriş sektöründe yer alan web sitelerinin tercih edilebilirliği karşılaştırılmış ve en çok tercih edilen web sitesi belirlenmiştir. Bu bağlamda seksen adet web sitesi kullanıcısının görüşlerine başvurulmuştur. Çalışma kapsamında öncelikle değerlendirme kriterleri belirlenmiştir. VIKOR yöntemi kullanılarak benzer özellik taşıyan web siteleri kullanılabilirlik açısından incelenmiştir.	çok kriterli karar verme, VIKOR yöntemi, kullanılabilirlik, web sitesi değerlendirme
536	Obstrüktif Uyku Apnesi Tanıma için Öznitelik Seçimi	Obstrüktif uyku apnesi (OUA), uyku sırasında anormal nefes durması veya azalması ile sıkça tanımlanan yaygın bir uyku bozukluğudur. Bu hastalık, uyku ile ilgili düzensizlikler ya da kardiyovasküler hastalıklar gibi uzun vadeli sonuçlara yol açabilir. Bu çalışmada, uyku apnesi tanıma için, klinik polisomnografi (PSG) yöntemine alternatif olarak, çok kipli öznitelik kullanımı ve seçimine dayalı sayısal bir yöntem önerilmektedir. Önerilen yöntem, elektrokardiyogram (EKG) ve oksijen doygunluğu (SpO2) olarak adlandırılan iki fizyolojik sinyalin öznitelik düzeyli kaynaşımına dayalıdır. Her iki sinyal kaynağından da sağlam özellikler elde etmek ve öznitelik boyutunu azaltmak için Relieff, Chi-Square, Bilgi Kazancı (BK), Temel Bileşen Analizi (TBA) ve Kazanç Oranı (KO) olmak üzere beş öznitelik seçim yöntemi probleme uygulanmıştır. Elde edilen çok kipli öznitelikler ile Naive Bayes (NB), en yakın komşu (kNN) ve Destek Vektör Makinesi (DVM) sınıflandırıcıları tasarlanmış ve etkinlikleri sınanmıştır. PhysioNet veritabanındaki gerçek örnekler üzerinde yapılan deneysel çalışmalar, önerilen yöntemin sınıflandırma başarımını artırdığını göstermektedir.	obstrüktif uyku apnesi tanıma, öznitelik kaynaştırma, EKG, SpO2, DVM, NB, k-NN
537	İşletme ve Çalışan Özellikleri Açısından Bulut Bilişim Algısı Farklılaşır Mı?	Bu çalışmanın amacı, bulut bilişim teknolojisi kullanan işletme ve çalışanlarının sahip oldukları özelliklerin bulut bilişime ilişkin algı, davranışsal niyet ve bulut bilişim kullanım açısından farklılık gösterip göstermediğini incelemektir. Araştırmanın verileri, Haziran 2017-Mayıs 2018 tarihleri arasında anket tekniği kullanılarak toplanmıştır. Tüm değerlendirmeler 411 anket üzerinden yapılmıştır. Analiz bulgularına göre, çalışanların bulut bilişime ilişkin davranışsal niyeti, bulut bilişim eğitimi alıp almama ve çalışanların yaşları açısından farklılaşmamakla birlikte, algıladıkları faydanın bulut eğitimi alıp almama, bulut bilişim deneyimi ve ortalama bulut bilişim kullanma açısından farklılaştığı görülmektedir. Çalışanların bulut bilişim kullanım kolaylığı algısının ise bulut bilişim eğitimi alıp almama ve ortalama bulut bilişim kullanma süresi açısından anlamlı bir farklılık gösterdiği bulgusuna ulaşılmıştır. Bulut bilişim kullanım davranışı, bulut eğitimi ve bulut deneyimine göre anlamlı bir şekilde farklılaşmaktadır. İşletmelerin çalışan sayısı, kuruluş yılı, sektörü ve sermaye yapısına göre, bulut bilişime ilişkin algıladıkları fayda ve bulut bilişimi kullanma davranışının farklılaştığı bulgusuna ulaşılmıştır. Sadece çalışan sayısı açısından bulut bilişime ilişkin kullanım kolaylığı algısı istatistiksel olarak anlamlı değildir. Ayrıca işletmelerin sermaye yapısına göre bulut bilişime ilişkin davranışsal niyetinin de farklılaşmadığı bulgusuna ulaşılmıştır.	bulut bilişim, algılanan fayda, algılanan kullanım kolaylığı, davranışsal niyet
538	Otonom Araçların Görsel Eğitimi için EEG, EMG ve IMU ile Etiketleme Sistemi	Otonom araçlar, çevrelerini algılayarak kararlar alan ve bu kararlar ile hareket eden araçlardır. Günümüzde otonom araçlar bazı ülkelerde trafikte de kullanılmaktadır. Otonom araçlarda çevre algılama için çeşitli kameralar, lazer radarlar (LIDAR), sonar sensörler vb. pek çok sensör kullanılmaktadır. Çevre algılandıktan sonra toplanan veri makine öğrenmesi yöntemleri yardımıyla araca öğretilmekte ve araç trafik kurallarına uyarak hedefe ulaşmaktadır. Trafik kuralları noktasında en büyük görev görüntü tabanlı sistemlere düşmektedir. Ancak ideal trafik koşulları ve çevre şartları her zaman sağlanamamaktadır. Bu nedenle otonom araçlar için tehlike oluşturabilecek durumların tespiti önem arz etmektedir. Literatür incelendiğinde tehlikeli durumların etiketli bulunduğu görsel bir veri seti veya ilgili bir bilimsel çalışmaya rastlanmamıştır. Bu çalışmada literatürdeki açığı gidermek için bir veri toplama ve etiketleme sistemi tasarlanması amaçlanmıştır. Amaç doğrultusunda tasarlanan sistemde insan sürüşü esnasında sürücünün fizyolojik verisi (EEG ve EMG) ve eylemsizlik değişim verilerinden otomatik olarak video etiketi oluşturan bir sistem tasarlanmıştır. Bunun için öncelikle deneyler ile sensör sinyalleri toplanmıştır. Toplanan sinyallerden 0.33 sn uzunluğunda üst üste binmeyen kayan pencere kullanılarak zaman ve frekans alanında öznitelikler çıkarılmıştır. Elde edilen veri setindeki giriş değişkenleri Temel Bileşen Analizi (PCA) ile indirgenmiş ve Karar Ağacı (DT), Rastgele Ağaç (RF) ve K En Yakın Komşular (K-NN) algoritmaları ile sınıflandırma işlemine tutulmuştur. Bulgulara göre K-NN yönteminin 0.922 doğrulukla tehlikeli, tehlikesiz durumları ayırt ederek denenen algoritmalar arasında en başarılı algoritma olduğu tespit edilmiştir.	EEG, EMG, IMU, otonom araçlar, insan makine etkileşimi, makine öğrenmesi
539	‘Tamam’ ve ‘Devam’ Etiketleriyle Atılan Tweetler ile Cumhur ve Millet İttifakı Grupları Arasındaki İlişkinin İncelenmesi	Teknoloji kullanımın her geçen gün artmasıyla birlikte sosyal medya ve internet kullanımı hızla yaygınlaşmaktadır. Özellikle sosyal medya kullananların sayısının artmasıyla insanlar duygu ve düşüncelerini, gündemle ilgili görüş ve fikirlerini sosyal medya araçlarını kullanarak paylaşmaktadır. En çok kullanılan sosyal medya araçlarından biri olan Twitter ve Facebook gibi sosyal ağ uygulamalarında paylaşılan içerikler yapısal olmayan veri türleridir. Bunun gibi yapısal olmayan metin içerikli verilerin yapısal hale dönüştürülmesinde ve analiz edilmesinde metin madenciliği yöntemleri kullanılmaktadır. Bu çalışmada, 24 Haziran Cumhurbaşkanlık ve Milletvekili Seçimlerinde ‘Tamam’ ve ’Devam’ etiketleriyle atılan tweetler metin madenciliği yöntemleri kullanılarak analiz edilmiştir. Metin ön işlem aşamasında kelimelerin köklerini bulmak için Zemberek kök bulma yöntemi ve ağırlıklandırma yöntemi olarak ise terim frekansı (TF) ağırlıklandırma yöntemi uygulanmıştır. Oluşturulan sınıflar arasındaki ilişkiyi ölçmek amacıyla korelasyon analizi yapılmıştır. Kruskal Wallis Testi ile frekans terim ağırlıklarının sınıflara göre farklılığı test edilmiştir. Elde edilen özelliklerin terim frekansı (TF) değerlerine göre kelime bulutları oluşturulmuştur.	metin madenciliği, kelime bulutu, siyasal analiz, sosyal medya
540	Uyarlanır Yerel Bağlı Nöron Modelinin İncelemesi	Bu çalışmada uyarlanır yerel bağlı (odaklanan) nöron modelinin bir incelemesi sunulmuştur. Öncelikle bu modelin varolan diğer nöron modelleri ile ilişkisi incelenmiştir. Daha sonra modelin ileri beslemede çalışması ve geriye yayılım ile eğitilmesi tartışılmıştır. Modelin çalışma prensipleri sentetik sınıflandırma veri kümeleri üzerinde deneylerle gösterilmiştir. Son olarak, basit ve evrişimli ağların saklı katmanlarında odaklı nöronlar kullanılması halinde tam bağlı nöronlara göre daha iyi bir performans elde edilebileceği MNIST, CIFAR10, FASHION gibi popüler imge tanıma veri kümelerinde karşılaştırmalı olarak gösterilmiştir.	yapay sinir ağı, nöron, uyarlanır yerel bağlı nöron, odaklanan nöron
541	Tek Gizli Katmanlı İleri Beslemeli Sinir Ağlarında Gizli Nöronların Etkisi	Son on yılda Yapay Zeka, derin öğrenme ve sinir ağlarının gerçek zamanlı birçok problemi inanılmaz derecede hızla çözebilen güçlü makine öğrenmesi teknikleri kullanmaları, bu konuya giderek artan bir popülerlik kazandırmaktadır. Bu çalışmada, İleri Beslemeli Sinir Ağları’nda kullanılan parametrelerin iyileştirilmesi için hızlı öğrenme yeteneğine sahip Olağanüstü Öğrenme Makinaları (OÖM) kullanılmaktadır. Bu tür sistemlerin öğrenme kapasitesi, parametrelerin ve hesaplama yöntemlerinin etkinliği ile doğrudan ilişkilidir. Burada kullanılan parametrelerinden biri olan gizli nöron sayısı tartışılacak ve değişik durumlardaki performansı incelenecektir. Bu değerin uygun seçiminin önemini vurgulanacak ve uygun seçim için yeni bir yöntem önerilecektir. Önerilen yöntem, Normalize Ortalama Değer (NOD) bu alandaki istatistiki metotları temel alan basit ve etkili bir formülasyondur. Doğru gizli nöron sayısı (L) değerini belirlemeye yönelik yapılan deneysel sonuçlar, L'nin rastgele seçilmesinin, aşırı ya da yetersiz uyum gibi problemlere neden olabileceğini göstermektedir. NOD daha iyi öğrenme seviyelerine erişme imkanı sağlamaktadır. Deneysel sonuçlar, gizli nöronların sayısı belirlenmesi durumunda, %10-15'lik bir performans artışı sağlandığını göstermektedir.	Yapay Zeka, İleri Beslemeli Sinir Ağları, OÖM, girdi seçimi
544	TARİH VE COĞRAFYA ALANINDAKİ TÜRKÇE DERS METİNLERİ İÇİN BİR VARLIK İSMİ TANIMA MODELİ	Varlık ismi tanıma; doğal dil işleme ve metin madenciliği alanlarının kapsamında yer alan bir bilgi çıkarımı görevidir. Kapsam ve kullanılan metotlar açısından, çalışmalar arasında farklılıklar görülse de temel olarak, bir metin içerisindeki kişi, yer, kurum-kuruluş vb. belirten ifadelerin doğru şekilde tespit edilmesini hedefler. Bu çalışmada, Türkçe yazılmış ders metinleri (tarih ve coğrafya alanlarında) için bir varlık ismi tanıma yapısı geliştirilmiştir. Tek başına ele aldığımızda bu yapı, bir bilgi çıkarımı görevi doğrultusunda özelleştirilmiş bir projedir. Bunun yanı sıra çalışmanın eğitimsel bir değeri de vardır; çünkü sistemden beklenen sonuç, verilen ders metninin içeriğinden anlamlı kelime ya da kelime grupları bulunmasıdır ki; bu da farklı dersler ya da ders konuları için terimler sözlüğü yapıları oluşturmak için kullanılabilir. Oluşturulan sözlüklerin, bir ders metninin içeriğindeki soru değeri taşıyabilecek ifadelerin tespitine ve sınav hazırlama sürecine yardımcı olması hedeflenmektedir. Bu dokümanda, varlık ismi tanıma görevi ve görevin kapsamı hakkında genel bilgi verilmiş; alanda yapılmış önceki çalışmalardan bahsedilmiş; bu çalışma doğrultusunda geliştirilen sistem tanıtılmış; sistemin başarısı, yapılan deney sonuçları üzerinden değerlendirilmiş ve geliştirme-iyileştirme olanakları hakkında yorumlar paylaşılmıştır.	Bilişimsel dilbilim, Varlık ismi tanıma, Doğal dil işleme, Bilgi çıkarımı, Eğitimsel teknoloji
545	BÜYÜK VERİDE METİN BENZERLİK ALGORİTMALARININ VERİ EŞLEME PERFORMANSLARININ KARŞILAŞTIRILMASI	Son yıllarda dünya turizmindeki büyük hareketlilik, bu sektörün büyük verinin çalışma alanları arasına girmesini sağlamıştır. Bu çalışmada farklı sağlayıcılardan gelen otel bilgilerinin, veritabanlarına farklı isim ve adreslerle girilmesi sonucu oluşan problemler için, büyük veri ve string similarity algoritmaları (SSA) kullanarak bir çözüm önerisi ortaya konulmuştur. Bunun için geniş bir otel ağına sahip bir turizm acentasının Londra’da bulunan 2599 oteli örneklem olarak seçilmiş ve bu oteller ile yetmiş farklı sağlayıcıdan gelen yaklaşık üç milyon otel bilgisinin eşleştirilmesi için, soundex algoritmasından faydalanılarak Map-Reduce işlemi gerçekleştirilmiştir. Map-Reduce ile eşleme işlem sayısı ve işlem süresinde önemli ölçüde azalma sağlanmıştır. Çalışmanın diğer aşamasında ise Dice coefficient, Levenshtein ve Longest common subsequence (LCS) algoritmaları, doğru eşleyebildikleri veri ve işlem süresi açısından kıyaslanmıştır. Bu aşamada algoritmalar uygulanmadan önce veri tabanında algoritmaların skorunu düşüren kelimeler tespit edilerek çıkartılmıştır. Doğru eşleme bakımından Dice coefficient algoritması, işlem süresi açısından ise Levenshtein algoritması daha iyi sonuçlar üretmiştir.	Algoritmalar, Metin analizi, Doğal dil işleme, Veri analizi, Veri tabanları
546	SAÜ Bilgisayar Mühendisliği Karma Eğitim Öğrencileri Arasında Yapılan Anketin Açık Kaynak Kodlu Veri Madenciliği Yazılımları ile Değerlendirilmesi	Veri tabanlarındaki veriler arasında bulunan ilişkiler, örüntüler, sapma ve eğilimler gibi bilgilerin ortaya çıkarılması ve keşfi veri madenciliğinin temelini oluşturur. Ortaya çıkarılan bu bilgiler faaliyete yönelik karar destek sistemleri için gerekli temel verileri sağlar. Bu çalışmada Sakarya Üniversitesi Bilgisayar ve Bilişim Sistemleri Fakültesi Bilgisayar Mühendisliği bölümünde uygulanmakta olan Karma Eğitim Programı öğrencileri arasında yapılan bir anket veri madenciliği birliktelik analizi yöntemiyle incelenerek öğrencilerin memnuniyet ve başarılarını etkileyen etmenler belirlenmeye çalışılmıştır. Çalışmada açık kaynak kodlu veri madenciliği yazılımları kullanılmıştır.	karma eğitim, veri madenciliği, birliktelik analizi
547	BULANIK TOPSIS ILE ÇIMENTO HARCI KARIŞIMI SEÇIMI İÇIN ÇOKLU KRITERLI KARAR VERME	Çimento harcı karışımı, içerik olarak farklı malzemelerden oluşmaktadır. Bu karışımı oluşturan malzemeler ve bu karışımın seçimi, bu karışımın kullanıldığı yapılar için hayati öneme sahiptir. Bu seçim sürecinde hangi malzemenin seçileceğine ve nasıl kullanılacağına karar vermek çok karmaşıktır. Bulanık karar verme teorisi, bu tür karar verme problemlerinde kullanılabilecek çok kullanışlı bir yöntemdir. Bu araştırmada, en iyi çimento harcı karışımını bulmak için bulanık TOPSIS yönteminin kullanılması tercih edilmiştir. Bu amaçla, beş kriter kullanılarak 40 adet alternatif için ideal sıralama yapılmıştır. Kullanılan bu beş kriter; numunelerin yaşı (gün), uçucu kül (FA), silis dumanı (SF), basınç dayanımı (MPa) ve FA + SF karışımları oranıdır. Sonuç olarak, bu çalışma sunulan bulanık TOPSIS modelinin çok kriterli karar sürecinde belirsizliği etkili bir şekilde değerlendirebildiğini göstermektedir.	Bulanık TOPSIS, Çok Kriterli Karar Verme, Çimento Karışımı, Basınç dayanımı
548	KABLOSUZ YERALTI ALGILAYICI AĞLAR İÇİN DÜĞÜM İLETİŞİMİNDE DERİNLİK FAKTÖRÜNÜN ANALİZİ	Kablosuz yeraltı algılayıcı ağlar, yeni bir araştırma alanı olarak karşımıza çıkmaktadır. Akıllı sulamadan, güvenlik ve yardım tabanlı yönlendirmeye kadar birçok mühendislik uygulamasında yaygın bir şekilde kullanılmaktadır. Kablosuz yeraltı algılayıcı ağların uygulama alanlarının bir kısmı tünel, mağara, vb. yeraltı boşluklu alanlardan oluşurken, bir kısmı da yeraltı boşluksuz katı ortamlardan oluşmaktadır. Bu bağlamda, kablosuz yeraltı algılayıcı ağlar tarımsal amaçlı olarak son zamanlarda büyük önem kazanmaya başlamıştır. Bu makale çalışmasında, toprağın yeraltı-yeraltı ve yeraltı-yerüstü kablosuz yeraltı algılayıcı düğüm iletişimine olan etkisi matematiksel olarak benzetim modeli ile incelenmiştir. Ağ yapısının başarımını değerlendirmek amacıyla, alınan sinyal gücü ve yol kaybı parametreleri ele alınmıştır. Derinlik mesafesi arttıkça, iletişimde yaşanan yol kayıplarının da arttığı gözler önüne serilmiştir. Elde edilen başarım değerlendirmesi sonuçları, kablosuz yeraltı algılayıcı ağlarda derinlik tabanlı iletişim için farklı gönderici gücü ile sinyal iletimi gerekliliğini ortaya çıkarmaktadır.	algılayıcı ağ, derinlik, yeraltı
549	ORMAN ALANLARININ AHP YÖNTEMİ KULLANILARAK KÜTAHYA KENTİ ÖRNEĞİNDE İRDELENMESİ	Özüne bakıldığında ortam şartları uygun olduğunda kendiliğinden var olabilen orman alanları, ekonomik amaçlarla bilinçsiz kesim, toprak verimi nedeniyle orman dışı kullanım, arazilerin satışı ve kiralanması gibi sebeplerden dolayı vasıflarını yitirmiş yada yok olmuştur. Bu nedenle bu çalışmada vasfını yitirmiş yada yok olmuş ekonomik ve ekolojik öneme sahip orman alanlarının planlanmasına yönelik bir çalışma yapılmıştır. Amaç kapsamında orman alanları ile ilgili geçmişte yapılmış çalışmalar incelenerek değerlendirme faktörleri belirlenmiştir. Bu faktörler orman alanları konusunda çalışan 5 uzmanın görüşü alınarak, AHP yöntemi ile değerlendirilmiştir. AHP sonucunda elde edilen faktör ağırlıkları CBS ortamında ağırlıklı çakıştırma yöntemi ile analiz edilmiştir. Bu sayede vasfını yitirmiş alanlar tespit edilip iyileştirilebilecek yok olmuş alanların ise ağaçlandırılması yapılabilecektir.	Orman Alanı, Ekolojik planlama, CBS, AHP
550	MİMARLIK VE MEDYA ETKİLEŞİMİNDE OYUN TASARIMI	Teknolojik gelişmelere paralel olarak, medya araçlarının farklı disiplinlerle etkileşimi ve kullanım olanağı artmıştır. Özellikle bilgisayar teknolojilerindeki gelişmeler, bu durumu destekler niteliktedir. Yeni medya araçlarından bilgisayar oyunları; tasarım süreci ve senaryo ile ilişkili mekan tasarımı içermesi açısından mimarlıkla bağlamında dikkat çekicidir. Bu makalede, bir medya aracı olarak bilgisayar oyunları ile mimarlık arasındaki ilişki ele alınmaktadır. Çalışmanın amacı, mimarlık ve medya etkileşiminde bilgisayar oyunlarında mimarlığın yerini; tasarım süreci, mekan ve mimari ile ilişkili fonksiyonlar kapsamında araştırmaktır. İlk olarak medya kavramı ve medya – mimarlık etkileşiminde bilgisayar oyunlarının farklı açılımları açıklanmıştır. Daha sonra oyun tasarımında mimarlığın yeri; oyun tasarım süreci – mimari tasarım süreci etkileşimi, oyunlarda mimari tasarım ile ilişkili ana ve yardımcı fonksiyonlar ve oyunlarda mekan tasarımı başlıkları altında incelenmiştir. Bir sonraki bölümde oyun tasarımlarında mimarlığın yeri farklı mekan kurgusuna sahip üç popüler oyun üzerinden ele alınmıştır. Üç farklı oyun üzerinden yapılan incelemede; oyun tasarım süreci, mekan tasarımı ve mimari ile ilişkili ana ve yardımcı fonksiyonlar değerlendirme ölçütü olarak kullanılmış ve sonrasında karşılaştırmalı analizler yapılmıştır. Sonuç olarak, geleceğin mimarlığında bilgisayar oyunlarının; önemli bir yere sahip olduğu, mimarlığın ve mekan kurgularının deneysel boyutuna katkı sağladığı, disiplinler arası bir çalışma gerektiren tasarım süreci ile mimarlık disiplini için ayrı bir uzmanlık alanı olarak görülmesi ve mimarlık eğitiminde de yer edinmesi gerektiği vurgulanmaktadır.	Medya, Bilgisayar oyunları, Mimarlık, Tasarım süreci
552	Kosinüs Benzerliğine Dayalı Çapraz-proje Hata Tahmini	Çapraz-proje tahmini özellikle metrik heterojenliği açısından araştırmacıların ilgisini çekmekte, bu alanda yeni yöntemlere ihtiyaç duyulmaktadır. Hata tahmin işleminin farklı projeler üzerinden yürütülmesi geliştiricilere anlamlı bilgiler sunmaktadır. Bu çalışmada, çapraz-proje tahmini için, Kosinüs benzerliğine dayalı metrik eşleştirmesi yapan CSCDP isimli bir algoritma geliştirilmiştir. Yöntem 36 farklı veri setinde üç farklı sınıflandırıcı ile test edilmiştir. Elde edilen sonuçlara göre ortalama tahmin performansının yapay sinir ağlarında diğer sınıflandırıcılara göre daha yüksek olduğu tespit edilmiştir. Ayrıca, seyreklik analizine dayalı olarak seçilen eğitim veri setlerinin test başarısını olumlu etkilediği tespit edilmiştir. Son olarak, CSCDP kullanılarak yürütülen çapraz-proje tahmininin sınıflandırma hatasını Random Forest algoritmasında F-skor parametresi için 0.65 oranında azalttığı gözlemlenmiştir.	hata tahmini, kosinüs benzerliği, çapraz-proje
553	Bilgisayar Değiştirme Kararları için Bir Karar Destek Sisteminin Geliştirilmesi	Günümüzde bilgisayarlar, kurumlarda ve evlerde yoğun olarak kullanılmaktadır. Ekonomik ömürlerin sonunda bilgisayarlar yenileriyle değiştirilmelidir. Kurumlardaki bilgisayar değiştirme sürecinde, donanım bileşenleri ile ilgili ayrıntılı değerlendirmeler yapılmalıdır. Donanım bileşenleri, işleme kapasitelerine göre sıralanmalı ve değiştirme kararı için yönetim bilgi sistemi raporu olarak yöneticilere sunulmalıdır. Bu çalışmada, bilgisayar sistemlerinin donanım özelliklerini izlemek ve sıralamak için bir karar destek sistemi (KDS) geliştirilmiştir. Geliştirilen KDS'de, çok ölçütlü bir karar verme modeli olarak İdeal Çözüm ile Benzerliklerine Göre Tercihlerin Sıralanma Tekniği (TOPSIS) yöntemi kullanılmıştır. Geliştirilen KDS sayesinde, yöneticilerin bireysel kullanıcılar için bilgisayar sistemlerini izlemesi ve derecelendirmesi kolaylaştırılmıştır. Geliştirilen KDS, Türkiye’de Ankara ilinde 125 çalışanı olan bir mühendislik fakültesinde bilgisayarları sıralamak için uygulanmıştır.	donanım bileşenleri, karar destek sistemi, değiştirme kararı, çok ölçütlü karar verme, TOPSIS
554	Dosya Entegrasyonu Etki Alanında Anomali Tespiti İçin Bir Ontoloji Geliştirimi	Günümüzde, veri depolama ve yazılım geliştirme teknolojilerinin çeşitliliğinde büyük bir artış yaşanmıştır. Hızla gelişen ve değişen teknolojiler sebebiyle, ortak çalışan organizasyonlardaki entegrasyon ve çok çeşitlilik, temel bir sorun olarak ortaya çıkmaktadır. Bu kapsamda dosya entegrasyonları, farklı iş platformları arasındaki veri bütünleştirmesine yardımcı olan etkili bir çözüm olarak sunulmaktadır. Böylelikle, farklı elektronik sistemler arasındaki rutin iş süreçleri ve iş mantıkları otomatize edilebilmektedir. Anomali tespiti, sistemlerde meydana gelebilecek anormal durumları tespit eden bir veri analiz işlemidir. Anomali tespiti, bilgi tabanlı sistemlerde beklenmedik durumlara karşı farkındalık ve beklenen davranışa uymayan anomaliler karşısında gerekli eylemlerin yerine getirilmesini sağlamaktadır. Bu nedenle, anomali tespiti dosya entegrasyonlarında meydana gelen anomalilerin tespiti için önemli bir veri analizi işlemidir. Bu çalışma kapsamında, dosya entegrasyonu sistemlerinde gerçekleşen anomalileri tespit edebilmek için ontoloji tabanlı bir yaklaşım sunulmaktadır. Dosya entegrasyonlarında anormalliklerin tespiti, bilgi güvenliği üçlüsünden (gizlilik, bütünlük ve kullanılabilirlik) biri olan kullanılabilirlik açısından önemlidir. Entegrasyonlardaki anomalilerin büyük bir kısmı veri bütünlüğüne yöneliktir ve bu anomaliler transfer süresinden ya da gelen dosya boyutundan tespit edilerek yakalanabilmektedir. Önerilen ontolojik yaklaşımda, örnek bir sisteme yapılan dosya entegrasyonları sorgulanarak entegrasyon işlemlerinde meydana gelen anomaliler tespit edilebilmektedir. Önerilen yaklaşımın, dosya entegrasyon sistemlerinde veri bütünlüğüne ve kullanılabilirliğe (dosya akışını durdurabilecek anomaliler) yönelik anormal durumlara karşı ontoloji bazlı bir çözüm sunması amaçlanmaktadır.	anlamsal web, ontoloji, bilgi temsili, veri güvenliği, anomali tespiti, bilgi sistemleri
555	LSTM Ağları ile Türkçe Kök Bulma	Türkçe, morfem adı verilen birimlerin art arda eklenmesiyle sözcüklerin oluşturulduğu sondan eklemeli bir dildir. Sözcüklerin farklı parçaların birleştirilmesiyle oluşturulması makine tercümesi, duygu analizi ve bilgi çıkarımı gibi birçok doğal dil işleme uygulamasında seyreklik problemine yol açmaktadır çünkü sözcüğün her farklı formu farklı bir sözcük gibi algılanmaktadır. Bu makalede, sözcüklerin yapım ve çekim eklerinden arındırılarak köklerinin otomatik olarak bulunabilmesi için bir yöntem öneriyoruz. Kullandığımız yöntem tekrarlayan sinir ağları kullanarak oluşturulan kodlayıcı-kod çözücü yaklaşımına dayanmaktadır. Verilen herhangi bir sözcük, oluşturduğumuz sinir ağı yapısı ile öncelikle kodlanmakta, ardından kodu çözülerek köküne ulaşılabilmektedir. Bu yöntem şimdiye kadar etiketleme veya makine tercümesi gibi problemlerde kullanılmıştır. Diğer Türkçe kök bulma modelleriyle karşılaştırıldığında sonuçların oldukça iyi olduğu gözlenmiştir. Diğer modellerde olduğu gibi, herhangi bir kural kümesi elle tanımlanmadan, sadece sözcük ve kök ikililerinden oluşan bir eğitim veri kümesi kullanılarak kök bulma işlemi önerdiğimiz bu model ile gerçekleştirilebilmektedir.	doğal dil işleme, hesaplamalı dilbilimi, gözetimsiz öğrenme, morfoloji, morfolojik bölümleme, derin öğrenme, tekrarlayan sinir ağları
556	MuddyWater APT Grubu ve Makro Zararlı Yazılım Analizi Metodolojisi Önerisi	Microsoft Office belgelerinin özelleştirilmesini ve sık kullanılan görevlerin otomasyonunu sağlayan makrolar uzun süredir kötü niyetli kişilerce zararlı yazılım üretiminde kullanılmaktadır. Son yıllarda ileri düzey kalıcı tehdit gruplarınca da makro zararlı yazılımının atak vektörlerinde kullanıldığı bilinmektedir. 2017 yılından beri Ortadoğu ülkelerinin kamu kurumlarını ve enerji, telekomünikasyon, petrol gibi stratejik alanlarda faaliyet gösteren şirketleri hedef alan, analistler tarafından kendilerini gizleme eğilimleri nedeniyle MuddyWater olarak adlandırılan ve İran ile ilişkilendirilen grup da makro zararlı yazılımı kullanmakta ve Türkiye de dahil olmak üzere bölge ülkelerinde eylemlerini sürdürmektedir. Bu çalışmamızın temel amacı MuddyWater ileri düzey kalıcı tehdit grubu ile ilgili farkındalığı arttırmak ve örnek bir makro zararlı yazılım analizi metodolojisi sunmaktır. Bu kapsamda, MuddyWater grubunun özellikleri, eylem stratejisi, atak vektörleri ve bulaşma zincirine yönelik elde edilen bilgiler paylaşılmıştır, ayrıca ilk defa 27 Kasım 2018’de uzmanlarca tespit edilmiş, Türkiye ve Katar’ı hedef aldığı değerlendirilen bir zararlı dokümanın ayrıntılı analizi yapılmış, bulgular ve öneriler sunulmuştur.	Makro Zararlı Yazılımı, MuddyWater, İleri Düzey Kalıcı Tehdit, Zararlı Yazılım Analizi, Adli Bilişim
557	Türkçe Haber Metinlerinin Konvolüsyonel Sinir Ağları ve Word2Vec Kullanılarak Sınıflandırılması	Bu çalışmada, Konvolüsyonel Sinir Ağları (KSA) ve Word2Vec metodu kullanılarak Turkish Text Classification 3600 (TTC-3600) veri kümesi üzerinde metin sınıflandırma çalışması yapılmış ve aynı veri kümesi kullanılarak yapılan önceki çalışma ile kıyaslanmıştır. Çalışmada TTC-3600’ün ham ve Zemberek yazılımıyla gövdelenmiş halleri üzerinde iki farklı KSA eğitilmiş ve test edilmiştir. KSA ve Word2Vec metodu, klasik istatistiksel ve makine öğrenmesine dayalı sınıflandırma algoritmalarından daha iyi bir performans (%93,3 doğruluk) göstermiştir. Türkçe doğal dil işleme çalışmalarının azlığı ve bu alandaki özellik çıkarma yöntemlerinin limitli olması sebebiyle, kelimelerin semantik değerlerinin önceden eğitilmiş Word2Vec ağı ile sınıflandırmaya katılabilmesi KSA modellerinin doğruluk değerlerini arttırmıştır.	Türkçe metin sınıflandırma, konvolüsyonel sinir ağları, derin öğrenme, word2vec
558	Pozitif ve Negatif Duyguların Ayrımında Etkili EEG Kanallarının Dalgacık Dönüşümü ve Destek Vektör Makineleri ile Belirlenmesi	Duygular kişilerin yaşamlarını ve karar verme mekanizmalarını hayatının tamamında etkilemektedir. İnsanlar duygulara kelimeleri, sesleri, yüz mimiklerini ve vücut dillerini kullanarak istemli ya istemsiz bir şekilde, iş yaparken, gözlemlerken, düşünürken kısacası çevresiyle iletişim kurarken başvururlar. Bundan dolayı, duyguların davranışlarını analiz etmek ve anlamak büyük önem arz etmektedir. Beyin sinyallerine dayalı gerçekleştirilen duygu tahmini günümüzde Beyin-Bilgisayar Arayüzü (BBA) uygulamalarında büyük yarar sağlamaktadır. BBA uygulamaları daha çok sağlık, eğitim, güvenlik, sanal gerçeklik, bilgisayar oyunları olmak üzere birbirinden farklı birçok alanda kullanılmaktadır. Ancak, beyin sinyallerinin elde edilmesi sırasında gürültülerin ortaya çıkması, EEG kanallarının yanlış seçilmesi, verilerin yoğun olması ve uygun olmayan özellik çıkarım yöntemlerinin kullanılması, BBA uygulamalarının yeterli seviyeye gelememelerine neden olmaktadır. Bu çalışmada, hangi EEG kanallarının pozitif-negatif duyguların ayrımında etkili olduğu belirlenmeye çalışılmış ve DEAP veri setindeki 32 kanallı EEG sinyalleri kullanılmıştır. Özellik çıkarım aşamasında, dalgacık dönüşümü, bilgi ölçüm yöntemleri ve istatistiksel yöntemler kullanılarak etkili EEG kanallarının belirlenmesi hedeflenmiştir. Çalışmanın son aşamasında ise, elde edilen özelliklerden yola çıkılarak oluşturulan eğitim kümesi DVM (Destek Vektör Makineleri) kullanılarak sınıflandırılmıştır. Önerilen yöntemin sınıflandırma performansı, sınıflandırma kesinliği, log-kaybı ve on kat çapraz-doğrulama) ile belirlenmiştir. Her bir EEG kanalı için doğruluk oranı hesaplanmış ve ortalama başarım %74 olacak şekilde gözlemlenmiştir. Önerilen yöntem ve tekniklere göre en etkili EEG kanalları Fp1, FC6, C4, CP1, CP5, CP6, T7, P7 ve Pz olarak belirlenmiştir.	duygu tahmini, destek vektör makineleri, dalgacık dönüşümü, entropi
559	PARKİNSON HASTALIĞININ SES SİNYALLERİ ÜZERİNDEN MAKİNE ÖĞRENMESİ TEKNİKLERİ İLE TANIMLANMASI	Parkinson hastalığının en önemli belirtilerinden birisi konuşma bozukluklarıdır. Dolayısıyla, ses sinyallerinden problemi temsil edebilecek özniteliklerin çıkarılması ile hastalık sınıflandırılabilmektedir. Makine öğrenmesi teknikleri ile sınıflandırma problemlerinde oldukça başarılı sonuçlar üretmektedir. Bu çalışmada, Parkinson hastalığının ses sinyalleri üzerinden sınıflandırılmasında, KYK, ROS, DVM, NB ve KA makine öğrenmesi tekniklerinin başarımının araştırılması amaçlanmıştır. Bu amaç için literatüre yeni sunulan yüksek boyutlu öznitelik ve örnekleme sahip PDC veri seti kullanılmıştır. Gerçekleştirilen deneysel çalışmalarda, oldukça yüksek doğruluk değerleri elde edilmiştir. Ayrıca, kullanılan yöntemler istatiksel olarak karşılaştırılmıştır. Bu sonuçlara ek olarak, TBA ve DDA boyut indirme tekniklerinin başarıma etkileri analiz edilmiştir.	Parkinson hastalığı, makine öğrenmesi, sınıflandırma, karar destek sistemi
560	Mobil Uygulama Kullanılabilirliğini ve Kullanımını İncelemek İçin Bir Yapısal Eşitlik Modeli	Bu çalışmanın amacı, mobil uygulama kullanılabilirliği ölçeğini Türkçeye uyarlamak ve bir yapısal ölçüm modeli içinde kendi nomolojik ağını test etmektir. Çalışmada kullanılan model, teknoloji kabul modeline dayanmaktadır. Kullanılabilirlik algıları, kullanmaya devam etme isteği, marka sadakati ve kullanıcıların mobil uygulamalarının fiili kullanımı arasındaki ilişki göz önüne alınarak, bu dört değişken modele dahil edilmiştir. Çalışmada 476 katılımcıdan veriler toplanmıştır. Ölçeğin geçerlik ve güvenilirliğini test etmek için ölçeklerin çevirisi, doğrulayıcı faktör analizi ve güvenilirlik testleri yapılmıştır. Doğrulayıcı faktör analizi ile üç ölçeğin orijinal yapısının Türkçe için korunduğunu göstermiştir. Cronbach alfa katsayıları tüm yapılar için yüksek veya en azından kabul edilebilir çıkmıştır. Modelin uyum indeksleri, modelin kabul edilebilir sınırlar içinde kaldığını göstermiştir. Kullanılabilirlik, kullanma isteği, marka sadakati ve fiili kullanım arasındaki ilişkiler çalışma verileriyle doğrulanmıştır.	mobil uygulama, kullanılabilirlik, kullanım, istek, marka sadakati, tam, ölçek uyarlama, geçerlik
561	EMG SİNYALLERİ İÇİN HİBRİD ÖZNİTELİK ÇIKARMA YÖNTEMİ GELİŞTİRİLMESİ	Bu çalışmada EMG sinyalleri kullanılarak 14 farklı parmak hareketi önerilen yeni bir öznitelik çıkarma yöntemiyle sınıflandırılmıştır. EMG sinyallerinden parmak hareketlerinin tespiti / sınıflandırılması, ön işleme, özellik çıkarma ve sınıflandırma adımlarını içeren 3 ana adımdan oluşur. EMG sinyallerinin sınıflandırılmasında, sınıflandırıcının performansı doğrudan öznitelik çıkarma yöntemine bağlıdır. Bu sebeple öznitelik çıkarma yöntemi uygun bir biçimde seçilmelidir. Literatürde zaman, histogram ve frekans tabanlı birçok öznitelik çıkarma yöntemi vardır. Ancak bu yöntemler yüksek zaman karmaşıklığı, çok fazla işleme ihtiyaç duyma, fazla sayıda kontrol parametresi bulundurma, vb. birçok dezavantaja sahiptir. Bu çalışmada EMG sinyallerinden çeşitli parmak hareketlerinin sınıflandırılması amacıyla sayılan dezavantajları ortadan kaldırmak için yeni bir öznitelik çıkarma yöntemi sunulmuştur. Bu yöntem iki zaman tabanlı öznitelik çıkarma yönteminin hibritleştirilmesiyle elde edilmiştir. 10 kat çapraz doğrulamayla elde edilen deneysel sonuçlarına göre, önerilen yöntemin %97,48 doğruluk oranıyla bu çalışmada kullanılan diğer 9 öznitelik çıkarma yöntemlerinden daha iyi olduğu deneysel olarak gösterilmiştir. Deneysel sonuçlar istatistiksel yöntemlerle desteklenmiştir.	elektromiyografi, öznitelik çıkarma, sınıflandırma, parmak hareketleri
562	GÜNLÜK SOSYAL MEDYA KULLANICI HAREKETLİLİK VERİLERİNDEN ANORMAL AKTİVİTELERİN TESPİTİ	Anormal aktiviteler, insanlar veya nesnelerin normal ve rutin davranışlarına uymayan aktiviteleri ifade etmektedir. Sosyal ağlardan anormal aktivite, hesap veya paylaşımların tespiti, sosyal medya kullanıcılarını zararlı ve rahatsız edici içeriklerden uzak tutmak için önem taşımaktadır. Ancak anormal aktivitelerin tespiti, anormal aktivitelerin gerçek olanlardan ayrılmasının zor olması, mevcut algoritmalar ve değerlendirme ölçütlerinin yetersiz olması, sosyal medya büyük verisinin analizinin zorlukları ve mekânsal ve zamansal boyutların ele alınmasının zorluklarından dolayı zordur. Bu çalışmada günlük sosyal medya kullanıcı hareketlilik verisi üzerinden anormal aktivitelerin tespiti yapılmıştır. Ayrıntılı olarak, sosyal medya kullanıcı hareketliliklerinden, günlük toplam ziyaret edilen lokasyon sayısı ve günlük toplam uzaklık adında iki özellik çıkarılmış ve bu özellikler anormal aktivitelerin tespitinde kullanılmıştır. Anormal aktivitelerin tespiti için DBSCAN kümeleme algoritmasını kullanan bir algoritma önerilmiştir. Elde edilen sonuçlar önerilen algoritmanın sosyal medya kullanıcılarının normal günlük aktivitelerini öğrenebildiğini ve anormal aktiviteleri tespit edebildiğini göstermiştir.	anormal aktivite tespiti, sosyal ağlar, mekânsal sosyal medya madenciliği, DBSCAN algoritması
565	FABRİKA İÇİ LOJİSTİK SÜRECİNDE KABLOSUZ ACİL PARÇA İSTEK SİSTEMİ OTOMASYONU: OTOMOTİV FABRİKASI UYGULAMASI	Günümüzde üretim teknolojilerinin pek çok alanda doyma noktasına ulaşması nedeniyle yöneticiler maliyeti düşürmek için lojistik alanına yönelmişlerdir. Stok kontrolünde, tam zamanında tedarik, kanban vb. sistemler artık oldukça yaygın biçimde kullanılmaktadır. Bilgisayar kullanımının yaygınlaşması ve haberleşme sistemlerinin gelişmesiyle yalın üretim gittikçe daha iyi anlaşılan, geliştirilen ve uygulama sahası otomotiv sektörünün sınırlarını aşan komple bir sistem haline gelmiştir. Bilgi teknolojilerindeki bu hızlı gelişimin ve beraberinde yoğun rekabetin giderek arttığı günümüzdeki sektörün dinamik yapısı, ürün çeşitliliği, müşterilerin artan istekleri lojistikte yazılımların öneminin artmasına neden olmuştur. İyi organize edilmiş üretim lojistiği, malzeme yönetimini optimize etmekte, envanter maliyetlerini düşürmekte ve verimliliği artırmaktadır. Bu çalışmada tam zamanında üretim felsefesini benimsemiş bir otomotiv fabrikasında montaj istasyonlarının acil parça isteklerini karşılamak üzere geliştirilmiş olan “Kablosuz Acil Parça İstek Sistemi” tanıtılmış ve sistemin işletmeye katkıları belirtilmiştir.	Malzeme İstek Sistemi, Üretim Lojistiği, Yalın Üretim, Tedarik Bilişim Teknolojileri
566	Truva Atı Zararlı Yazılımlarına Yaklaşım ve Çözüm Önerileri	Teknolojik cihazların kullanımı arttıkça kötü niyetli kişiler de bu cihazlara ve kullanıcılarına zarar vermek amacıyla her geçen gün yeni tür zararlı yazılımlar geliştirerek piyasaya sürmektedir. Kişi ve kurumları etkileyen geniş çaplı bu saldırılara karşı tedbirler alınmaya çalışılsa da güvenlik zafiyetleri halen devam etmektedir. Pek çok siber saldırgan, mevcut güvenlik zafiyetlerinden faydalanarak saldırılarını gerçekleştirmek için zararlı yazılımları kullanmaktadır. Kendisini zararsız bir dosya uzantısı altına gizleyerek kurban sisteme sızan Truva Atları son derece tehlikeli bir tür zararlı yazılımdır. Uzak Erişim Truva Atı ise, kurban sisteme sızdıktan sonra saldırgana uzak erişim imkânı sağlamaktadır. Bu sayede saldırgan kurban sistemdeki dosyalara ve kayıtlı şifreleri ulaşabilmekte, kurban sistem üzerine düzenli, koordineli saldırılar yapabilen köle bir sisteme dönüştürebilmektedir. Bu çalışmada, Uzak Erişim Truva Atlarını tanımlayarak, kurban sisteme sızma yöntemleri ve bu tehditte karşı alınabilecek önlemleri açıklayıp kullanıcı farkındalığı yaratması amaçlanmıştır.	Siber tehdit, zararlı yazılımlar, uzaktan erişim truva atları
568	SUDAKİ KSİLEN SEVİYESİNİN FTALOSİYANİN KAPLI QCM SENSÖR İLE TESPİT EDİLMESİ	Bu çalışmada su kaynakları için zararlı kimyasallardan biri olan ksileni tespit etmeye yarayan bir sistem tasarımı gerçekleştirilmiştir. Sistemde, Ftalosiyanin ile kaplı kuvars kristal mikrobalans (Quartz Crystal Microbalance - QCM) kimyasal sensör olarak kullanılmıştır. Sensörü hazırlamak için airbrush tekniğine dayanan otomatik bir kaplama düzeneğinden yararlanılmıştır. Tasarlanan ölçüm sistemi sayesinde QCM sensörün salınım frekansındaki değişimler mikrodenetleyicili kontrol ünitesi tarafından gözlemlenmiş ve değişimlere göre numune suda ksilen olup olmadığı tespit edilmiştir. Elde edilen sonuçlara göre, sensörün ve sistemin tepkisinin ölçüm yapılan aralıkta lineer bir tepki olduğu gözlemlenmiştir. Aynı zamanda ölçüm verileri Wi-Fi bağlantısı ile internet ortamına aktarılmış, geliştirilen Android uygulaması sayesinde veri değişimleri çevrimiçi olarak gözlemlenebilmiştir.	QCM sensör, ksilen, Wi-Fi
571	On Hamiltonian Properties of Honeycomb Meshes	In this paper, we investigated Hamiltonian properties of honeycomb meshes which are created in two different ways. We obtained different Hamilton paths for Honeycomb Meshes for any dimension with using n-bit gray code. Finally, we gave an algorithm which is used to label the nodes of Honeycomb Meshes.Interconnection networks are formed of different components of mechanism and connections between them. A network topology is the pattern for connecting one element to other elements and it may vary depending on formation such as tree, bus, mesh, star, ring, hypercube and tori. In this paper, to construct network topology, we use honeycomb meshes using two different structuring, show labeling with gray codes and then analyze Hamilton properties of honeycomb meshes.	Honeycomb meshes, Interconnection network, Hamilton graph, Gray code, Perfect Matching
572	Perfect Matching of Fractal Honeycomb Meshes	In this paper, we investigated Hamiltonian properties of fractal honeycomb meshes which are created in two different ways using 2-bit gray code. We presented the structure of honeycomb meshes and examined the fractal properties of them and got perfect matching of labeling of nodes in Fractal Honeycomb Meshes for any dimension. Network topology is an illustration of nodes and their connections. There are different types of network topologies and bus, ring, star, tree, mesh, tori and hypercube topologies are the most commonly known network topologies. In this paper, we used honeycomb pattern to construct network topology in fractal-like structure with two variants of honeycomb meshes and examined their Hamilton properties.	Fractal honeycomb meshes, Interconnection network, Hamilton graph, Perfect matching, Gray code
575	Elektrik Malzemeleri Sektöründe R ve Shiny ile Pazar Sepet Analizine Yönelik Dinamik Bir Uygulama	Bu çalışmada, birliktelik kurallarına ait algoritmalar kullanılarak, müşterilerin birlikte satın almayı tercih ettikleri ürünler tespit edilerek, müşteri ilişkileri yönetimine ilişkin bir uygulama gerçekleştirilmesi amaçlanmıştır. Çalışmada kullanılan veri seti elektrik sektöründe faaliyet gösteren bir firmadan temin edilmiştir. Veri analizi süresince Çarpraz Endüstri Standard Süreç Modeli (CRISP-DM) modeli takip edilmiştir. İki yılı kapsayan veriye, birliktelik kurallarından Apriori Algoritması uygulanmıştır. Veri analizleri R programlama dili ile gerçekleştirilmiştir. Kodların gerçekleştirilmesinde RStudio geliştirme ortamından yararlanılmıştır. Apriori Algoritması’ndan elde edilen model Shiny (shiny.apps.io) aracılığı ile web ortamına taşınmıştır. HESNYA-03 ve HESNYA-02 ürünleri arasındaki çapraz satış ve ürünün farklı renklerinin birlikte satışı, ürünü ön plana çıkarmaktadır. Buradan hareketle, çeşitli renk paletleri oluşturarak, müşterilerin bu ve benzeri paketlerin yanında yeni ürünler sunarak daha az tercih edilen ürünlerin alımlarını arttırabileceği ortaya konuşmuştur. Kullanıcıya analiz edilen veri setini sorgulama ve algoritma ile ilgili temel düzenlemeleri yapabilme imkânı verilmiştir. Böylelikle uygulamanın zaman ve mekândan bağımsız, dinamik bir hal alması sağlanmıştır.	: Veri Madenciliği, Birliktelik Kuralları, Pazar Sepet Analizi, Apriori, Müşteri İlişkileri Yönetimi
576	Kelime Vektörü Yöntemlerinin Model Oluşturma Sürelerinin Karşılaştırılması	Bu çalışmada duygu analizi için oluşturulan iki farklı veri kümesi, kelime vektörü algoritması olan Word2Vec ile modellenmiştir. Model oluşturulurken Word2Vec’in iki farklı yöntemi olan CBoW (Continous Bag of Words) ve Skip-Gram kullanılmıştır. Word2Vec ile bir metnin modelini oluşturmak için genellikle Ortalama yöntemi kullanılmaktadır. Bu çalışmada hem CBoW hem de Skip-Gram yöntemleriyle bir metni modellemek için üç farklı yöntem önerilmiştir. Model oluşturma (eğitim zamanı) süreleri her ikisi içinde ölçülmüştür. Sonuç olarak modelleme süresi açısından CBoW’un Skip-Gram’dan daha başarılı olduğu deneysel olarak gösterilmiştir.	Word2Vec, Model Süresi, Eğitim süresi, CBOW, Skip-Gram, doğal dil işleme
577	Petrol, Gaz ve Madencilik Endüstrisinde Bilgi Gösterimi için Ontoloji Temelli bir Yaklaşım	Petrol, gaz ve madencilik endüstrisinde semantik web teknolojilerini kullanan bazı çalışmalar olsa da bunların çoğu, sondaj, keşif ve üretim gibi çeşitli faaliyetlere ait verilerin toplanması ve analizi ile ilgilidir. Öte yandan, döngü sürelerini ve dolaylı maliyetleri önemli ölçüde azaltabilen semantik web uygulamaları geliştirmek de mümkündür. Bu çalışma, semantik web teknolojileri ile petrol, gaz ve madencilik endüstrisi arasındaki boşluğu dolduran bir uygulamadır. Bu çalışma kapsamında bir sondaj araçları ontolojisi prototipi önerilmektedir. Önerilen ontolojinin popülasyonu için başlangıç olarak matkap ucu örnekleri seçilmiştir. Ontoloji popülasyonu sürecinde mevcut e-tablo dokümanları, ürün katalogları ve ürün verilerini içeren web sayfaları kullanılmıştır. Bu makalede, çalışma sürecinde edinilen ontoloji geliştirme deneyimi ve bu deneyimin diğer çalışmalarda nasıl kullanılabileceği açıkça anlatılmaktadır. Seçilen ontoloji popülasyonu yöntemleri, matkap uçlarının yanısıra değişik alanlardaki birçok ürün için de uygulanabilir. Bu nedenle, önerdiğimiz yöntemin uygulanabilirliği, bu çalışmada ele alınan ürünlerin ötesine uzanmaktadır. Bu çalışmada ayrıca, önerilen ontolojiyi kullanarak, farklı satıcılara ait matkap uçlarını aramayı ve karşılaştırmayı destekleyen bir matkap ucu portalı da sunulmaktadır.	ontoloji geliştirme, sondaj araçları, GoodRelations
578	Uçak Motoru Sağlığı için Uzun-Kısa Süreli Bellek Yöntemi ile Öngörücü Bakım	Otomotiv, uçak ve fabrika otomasyonu gibi özellikle maliyetli motor bakımı gerektiren uygulamalarda öngörücü bakım önemli bir yer almaktadır. Hem iş güvenliği hem de araçlardan sağlanacak verim bakımından motorların bakım periyotlarını önceden kestirmek ve buna göre iş yönetim stratejisi geliştirmek önemlidir. Öngörücü bakım için motorlardan alınan sensör verileri motorun yıpranma süresini ve seviyesini belirlemekte kullanılmaktadır. Çalışmada Uzun-Kısa Süreli Bellek (LSTM) yapısı kullanılarak, uçak motorlarının kalan yaşam ömürlerinin tahmin edilmesi amaçlanmıştır. NASA tarafından sunulmuş olan bir veri kümesi üzerinde LSTM yapısı test edilmiştir ve elde edilen sonuçlar farklı yöntemlerle kıyaslanmıştır. Yapılan uygulamaların sonucunda en yüksek sınıflandırma başarımı %98,876; en düşük ortalama mutlak hata ise 1,343 olarak LSTM ile elde edilmiştir.	öngörücü bakım, derin öğrenme, uzun-kısa vadeli bellek, makine öğrenmesi, özyinelemeli sinir ağları, uçak motor sağlığı, yapay sinir ağları
580	Müzik Türlerinin Derin Öğrenme Ağları ile Sınıflandırılması	Bu çalışmada günümüzde görüntülerin sınıflandırılmasında yüksek başarı sağlayan derin öğrenme ağları ile müzik türlerinin sınıflandırılması hedeflenmiştir. Bu çalışmanın amacı, müziklerin renklerini ortaya çıkararak şarkıların sınıflandırılması için yeni bir bakış açısı getirmektir. Bu amaçla ilk olarak, müzik türlerinden seçilen parçalar görüntülere dönüştürülmüştür. Renkli görüntüler kısa zaman fourier dönüşümü, ayrık kosinüs dönüşümü ve uzamsal dönüşüm yöntemleri ve bazı önişlemlerle elde edilmiştir. Farklı türlere ait görüntülerin renklerinin farklı olduğu görülmüştür. Ancak bazı türlerde sınıflandırmayı zorlaştıracak benzer renkler ve desenler görülmüştür. Önceden eğitilmiş derin konvolüsyon ağı bu görüntülerle eğitilmiştir. Türkçe müziklerden seçilen, arabesk, pop, türk halk müziği, türk sanat müziği ve rock müzikleri ile eğitilen ağda, yaklaşık% 55'lik bir sınıflandırma doğruluğu elde edilmiş ve yine literatürde müzik türü sınıflandırılmasında kullanılan genel bir veri tabanı ile yapılan testlerde, on farklı müzik türü için yaklaşık% 40'lık sınıflandırma doğruluğu elde edilmiştir.	Müzik Türlerinin Sınıflandırılması, Derin Öğrenme, Ayrık Kosinus Dönüşümü, Hızlı Fourier Dönüşümü, Kısa Zamanlı Fourier Dönüşümü
581	Vücut Alan Ağları için Enerji Hasadı Ünitesi Tasarımı	Vücut Alan Ağları, uzaktan sağlık izleme ve nesnelerin interneti konularının temel bir parçası olarak günümüz bilim dünyasında yerini almıştır. Vücut üzerinde, çevresinde ya da içinde yeralabilen algılayıcı düğümlerin ölçtüğü sinyaller bu ağa sahip bireylerin sağlığı hakkında bilgileri aktarmaktadır. Vücut Alan Ağları’nın diğer ağ tiplerine benzer problemleri bulunmaktadır ve bu problemlerin başında enerji tüketimi gelmektedir. Vücut Alan Ağları genellikle kablosuz iletişim yapmakta ve kişinin hareket halindeyken de düğümlerin ölçüm yapması için enerji birimlerine (pil, akü vb.) ihtiyaç duymaktadır. Bu sebeple enerji ünitesinin her zaman değiştirilebilmesi mümkün olmamaktadır. Bu çalışmada Vücut Alan Ağı’nın enerji problemini ortadan kaldırmak için enerji hasadı ünitesi geliştirilmiştir. Piezoelektrik malzeme ve peltierden oluşan bu ünite Vücut Alan Ağı’nın enerji ihtiyacını karşılamaktadır.	vücut alan ağları, enerji hasadı, veri haberleşmesi
582	Eğitim Amaçlı Sanal Gerçeklik Uygulamalarında Kullanılan Cihazların Daldırma Açısından İncelenmesi	Teknolojide yaşanan gelişmeler, farklı araç ve yöntemlerin eğitim amaçlı kullanımına olanak sağlamaktadır. İlgili alanyazın incelendiğinde, son yıllarda giderek artan kullanım oranlarıyla sanal gerçeklik (SG) teknolojisinin eğitim amaçlı çalışmalarda sıklıkla tercih edilmeye başlandığı görülmektedir. SG, bireyin farklı duyu organlarını uyararak fiziki bir ortamdan sanal bir ortama geçişine olanak sağlayan bir teknolojidir. Bu çalışmada; SG uygulamalarıyla eğitim amaçlı gerçekleştirilen çalışmalarda kullanılan cihazlar, daldırma (bireyin sanal gerçeklik cihazlarıyla fiziki ortamla olan bağının belirli sınırlılıklarla kesilerek sanal ortamda bulunma hissi) etkileri yönünden ele alınmış, yeterlilikleri ve sundukları fırsatlar bakımından incelenmiştir. Scopus veri tabanında 2013-2017 yılları arasında yayımlanmış, “sanal gerçeklik (virtual reality)” kelime grubunu başlık ve “eğitim (education)” kelimesini başlık, özet ve anahtar kelime olarak barındıran ve daldırma etkisi sunan cihazları içeren, 30 çalışma içerik analizi yöntemi ile belirlenen kısıtlar çerçevesinde incelenerek araştırma gerçekleştirilmiştir. İncelenen çalışmaların tamamında (%100) görme duyusuna hitap eden cihaz(lar)ın kullanıldığı, %50’sinde işitme ve %47’sinde dokunma duyusuyla etkileşim içeren cihaz(lar)ın kullanıldığı görülmüştür. Koku duyusuna hitap eden çalışmaya ise rastlanmamıştır. Araştırmaya dahil edilen çalışmaların %43’ünde tam daldırıcı SG uygulamalarının, %53’ünde ise yarı daldırıcı SG uygulamalarının kullanıldığı tespit edilmiştir. Kullanılan sistem tipi bakımından çalışmaların %66’sında SG gözlüklerinin (Head Mounted Display-HMD) tercih edildiği, %10’unda ise sanal mağaraların (CAVE) kullanıldığı görülmüştür. Araştırma kapsamında yapılan analizler sonucunda tespit edilen olan tüm bulgular detaylı bir şekilde aktarılmıştır. Bu çalışmanın, eğitim alanında SG ile ilgili çalışmalar yapan araştırmacılar için rehber niteliği taşıyan bir kaynak olacağı düşünülmektedir.	sanal gerçeklik, daldırma, eğitimde sanal gerçeklik
583	Akademik Personel Performans Değerlendirmesinde Bir Karar Destek Sistemi Önerisi	Üniversiteler eğitim düzeyinin son kademesi olup, bilim ve teknoloji alanlarındaki faaliyetleri ile özgün ve lider bir üniversite olmayı amaçlarlar. Elbette ki bu amaca ulaşmanın en büyük gerekliliği, bilimsel yetkinliğe sahip akademik personel sayısıdır. Bir akademik personelin yetkinliği ise farklı ölçüt sistemleri ile değerlendirilmektedir. Üniversitelere atanma ve yükseltme, doçentlik ve akademik teşvik gibi ölçüt sistemleri akademik personelin akademik geçmişine bakarak; yayınlarını, makalelerini, bildirilerini, kitap ve kitap bölümlerini, verdiği derslerini, lisans ve lisansüstü tez danışmanlıklarını, ödüllerini, üyeliklerini, idari görevlerini, projelerini, araştırmalarını, atıflarını, sergilerini vb. birçok çalışmasını içermektedir. Fakat buradaki ölçütler ve ölçütlerin değerlendirilme puanları üniversiteden üniversiteye farklılık göstermektedir. Ölçütler genel olarak akademik başarı ve yayın kriterlerinden oluşmakta iken personelin daha önce post-doktora yapıp yapmadığını veya daha öncesinde kaç yıllık bir akademik geçmişe sahip olduğunu dikkate almamaktadır. Bu çalışmada ise üniversitelerin mevcut atama ve yükseltme yönergeleri incelenerek tüm ölçütler çıkartılmış ve bu ölçütlerin değerlendirilmesi için oluşturulan karar destek sistemi önerisi (KDS) sunulmuştur. KDS aracılığıyla her üniversite kendi ölçüt sistemine göre parametre değerlerini girip puanlamaları görerek; üniversite, fakülte veya bölüm bazında sıralamalar yapabilecektir. Aynı zamanda her öğretim elemanı kendisinin her bir alandaki puanını diğer bölüm veya kişilere göre durumunu analiz edebilecektir. Tüm bunların yanı sıra Türkiye’deki tüm yükseköğretim kurumları da diğer kurumlar içerisinde kendi pozisyonunu değerlendirme imkânı olacaktır. Ayrıca akademik personelin performans ölçümüne etki edecek tüm verilerin toplanması ile hem değerlendirmenin eksik yanları kapatılacak olup hem de tüm akademik personelin özgeçmişlerinin yayınlanması sağlanacaktır.	Akademik Personel Atama Yükseltme, Karar Destek Sistemi, Üniversite
584	Fotovoltaik Sistemlerde Topluluk Öğrenmesi Temelli Hata Tespiti	Fotovoltaik (FV) sistemler için doğru bir hata tespit yeteneği, işletme maliyetlerini ve bir arıza nedeniyle oluşabilecek devre dışı kalma sürelerini azaltarak FV sistemin verimliliğini artırabilir. Bu çalışmada, FV sistemler için bir hata tespit yöntemi önerilmiştir. Önerilen yöntem, topluluk öğrenmesi temelli bir modelin FV sistemlerdeki hataları sınıflandırmak amacıyla kullanılmasına dayanmaktadır. Topluluk öğrenmesi yöntemi, tek bir öğrenme algoritmasının genelleme yeteneğinin ve sağlamlığının üstüne çıkabilmek için farklı algoritmaların tahminlerini birleştirir. Bu çalışmada, sınıflandırma problemlerinde yaygın olarak kullanılan bazı öğrenme algoritmalarından bir topluluk öğrenmesi modeli oluşturulmuştur. Topluluk modeli, daha sonra parametre optimizasyonu uygulanarak geliştirilmiştir. Öğrenme algoritmalarının her biri ve bunları birleştiren topluluk modeli tahmin doğrulukları açısından karşılaştırılmıştır. Önerilen yöntem, Scikit-learn makine öğrenme kütüphanesi ile Python kullanılarak gerçekleştirilmiştir. Yöntemin deneysel geçerliliği Muğla'da (Türkiye) kurulu bir konut tipi FV sistemden elektriksel ve meteorolojik ölçüm verileri kullanılarak yapılmıştır. Sonuçlar, optimize edilmiş bir topluluk öğrenmesi modeliyle, önerilen yöntemin yalnızca sınıflandırma doğruluğunu geliştirmediğini, aynı zamanda fotovoltaik sistem hata tespiti için güçlü bir genelleme yeteneğine de sahip olduğunu göstermektedir.	hata tespiti, sınıflandırma, topluluk öğrenmesi
586	YAPRAKLI VE İĞNE YAPRAKLI AĞAÇLARDA HOMOJEN ÖZ IŞINLARIN MORFOLOJİK İŞLEMLERLE BELİRLENMESİ	Bu çalışmada, yapraklı ve iğne yapraklı ağaçlarda (Abies alba Mill, Tilia platyphyllos Scop., Tilia cordata Mill, Betula alba, Juglans regia L. Walnut, Ulmus scabra Mill) bulunan homojen öz ışınları görüntü işleme metotları kullanılarak belirlenmiştir. Öz ışınları paranşim hücrelerin bir araya gelmesiyle oluşur ve teğet kesitte gözenekli bir yapıya sahiptir. Küçük paranşim hücrelerinden oluştuğu için eşikleme işleminden sonra büyük bölgeler görüntüden çıkarılmıştır. Yükseklik/genişlik oranı fazla olan bölgeler de görüntüden silinmiştir. Morfolojik işlemlerden biri olan kapama işlemi ile paranşim hücreleri birleştirilerek öz ışınları bulunmuştur. Birleşmeyen ve öz ışını olamayan bölgeler silinmiştir. Genişleme ve doldurma işlemi ile öz ışınların son şekli belirlenmiştir. Elde edilen sonuçlar görsel ve istatistiksel olarak verilmiştir. Yapılan analiz sonucunda; en fazla ve en az öz ışını sırasıyla Ulmus scabra Mill. ve Abies alba Mill. de tespit edilmiştir. Belirlenmek istenen yapıya uygun görüntü işleme tekniklerinden faydalanılarak öz ışınları otomatik olarak bulan sistemler, odun anatomisi çalışmalarının kısa sürede ve daha kolay bir şekilde yapılmasını sağlamaktadır.	Görüntü işleme, Odun anatomisi, Morfolojik işlemler, Homojen öz ışını
587	SENSÖR AĞI KULLANARAK ROBOTİK YÜZEY MALZEME TANIMA SİSTEMİ	Nesne tanıma genellikle renk, şekil ve malzeme tiplerini içerir. Bu çalışma, robotik uygulamalarda kullanılmak amacıyla üzerinde çeşitli sensörler bulunduran kontrollü bir araçla birleştirilmiş yüzey materyali tanıma yöntemi sunmaktadır. Yüzey tiplerini sınıflandırmak için, otomatik robot hareketleri ile hızlanma, kuvvet, yansıma, görüntü ve ses gibi birçok farklı sensör kullanılmıştır. Çalışmada taş, ahşap yüzey, kumaş, plastik, metal ve kâğıt gibi farklı yapıdaki malzemeleri içeren 28 yüzey malzemesi kullanılmıştır. Matlab Sınıflandırıcı Uygulaması kullanılarak bu yüzeylerle 22 farklı sınıflandırıcı eğitilmiş ve sonuçlar analiz edilmiştir. Veriler sensörlerden farklı zamanlarda ve farklı kombinasyonlarda toplanmıştır. İlk olarak, görüntü ve ses verileri hariç tüm veriler (hızlanma, kuvvet ve yansıtma kombinasyonu) gözlemlenmiş; daha sonra sadece görüntü, sadece ses ve bu verilerin ikili kombinasyonları değerlendirilmiştir. Sonuçta, tüm sensörler dâhil olmak üzere birleştirilmiş verilerin sınıflandırma doğruluğu, sonuçların geri kalanıyla karşılaştırılmıştır. Tüm özelliklerin önerilen birleşimi ve Torbalı Ağaç sınıflandırıcısı yöntemi kullanıldığında 98.2% oranında bir sınıflandırma doğruluğu elde edilmiştir.	Yüzey malzeme tanıma, Makine öğrenmesi, Nesne tanıma, Veri füzyonu, Çoklu sensör
588	OYUNLAŞTIRMA İLE EĞİTİM ANDROİD UYGULAMASI	Teknoloji günümüzde gittikçe gelişmektedir. Kişisel bilgisayarların ve mobil cihazların yaygınlaşmasıyla birlikte birçok konuda değişik uygulamalar yapılmaktadır. Eğitimde bu alanların en önemlisidir. Bu çalışmada, oyunlaştırma kavramı ile birlikte oyunlaştırma unsurları, oyuncu tipleri, kuramsal altyapısı, tasarım süreci ve diğer anahtar kavramlar sunulmuştur. Projenin amacı, ilköğretim öğrencileri için mobil bir eğitim platformu sunmaktır. Bunun için android işletim sistemi üzerinde oyunlaştırma prensiplerini kullanarak ilgi çekici bir uygulama tasarlanmıştır. Sunulan uygulamada, android SDK yazılımı, Eclipse ADT eklentisi, java programlama dili ve SQLite yazılımı kullanılmıştır. Projenin en önemli aşamaları soru-cevap havuzu oluşturmak ve bunları seviyeye göre kullanıcıya sunmaktır. Uygulama sayesinde online eğitim konusunda ilköğretim öğrencilerini hedef alan ve onların motivasyonunu kolaylaştıran bir ders platformu oluşacaktır.	Eğitim teknolojileri, Mobil öğrenme, Android, Oyunlaştırma, Oyun
589	Hibrid Ana Bellek Mimarileri Hakkında Bir Araştırma	Hızla gelişen teknoloji, artan internet hızı ve kapasitesi, mobil teknolojilerin yaygınlaşması ile birlikte, uygulamaların hızlı çalışması ve modern elektronik sistemlerin daha az güç tüketimi yönünde talepler artmıştır. Modern elektronik sistemlerde RAM, performans ve güç tüketiminde konusunda CPU kadar etkili olmaktadır. Günümüzde en yaygın kullanılan ana bellek türü DRAM olmakla birlikte artan talepleri karşılaşmakta yetersiz kalmaya başlamıştır. Bu sorunun üstesinden gelebilmek için, DRAM’in performans ve güç tüketimi açısından geliştirilmesi üzerinde çalışılan konulardan biridir. Bu artan talebi karşılamaya yönelik diğer bir çalışma ise hybrid ana bellek mimarilerinin geliştirilmesi yönündedir. Hybrid Main Memory, RAM üzerine yapılan en güncel çalışmalardandır. Bu araştırmada, daha verimli bir ana bellek mimarisi için hybrid ana bellek sistemleri incelenmiştir.	Hibrid Ana Bellek, DRAM, Faz Değişimli Bellek/PCM, performans, enerji tasarrufu
593	Yönetim Bilgi Sistemi Tasarımında Stratejik Plana Dayalı Bilgi Katmanları Modeli	Bu araştırmanın temel amacı, bir kurumda yönetim bilgi sistemi tasarımı için bir metodoloji geliştirmektir. Sistem modelinde yer alacak alt sistemlerin, stratejik planda yer alan performans göstergeleri kullanılarak öngörülebileceğinin ortaya konması hedeflenmiştir. Diğer hedefleri ise, üretilecek bilginin konusuna göre bir bilgi tabanı oluşturarak, alt sistemlerin bilgi katmanları kapsamında tasarlanması ve metodolojide sistem mühendisliği ile proje yönetimi yaklaşımlarının uyarlanmasıdır. Önerilen metodoloji, Türkiye İstatistik Kurumu için uygulanmıştır. Sonuç olarak; mevcut durum ve gereksinim incelemesi sonrasında belirlenmiş olan sistem modelinin öngörü ile tam uyumlu olduğu tespit edilmiştir. Ayrıca; bir bilgi tabanı oluşturulmasının, karar destek sistemine geçiş konusunda, sistemin iyileştirilmesine katkıda bulunacağı sonucuna varılmıştır.	Yönetim bilgi sistemi, performans göstergesi, bilgi katmanları, sistem mühendisliği, proje yönetimi
594	Çocukluk Çağı Dikkat Eksikliği ve Hiperaktivite Bozukluğunun Öngörülmesine Yönelik Dinamik Uzman Sistem Tasarımı	Bu çalışma ile ilk defa çocukluk çağı dikkat eksikliği ve hiperaktivite bozukluğunun öngörülmesine yönelik çocuk psikiyatristlerinin alan uzmanlığı doğrultusunda tanı çıkarımı yapabilen bir dinamik uzman sistem tasarımı geliştirilmiştir. Bu kapsamda hastalığın tanısına yönelik alan uzmanlarının karmaşık ve deneyim gerektiren karar verme süreci, geliştirilen uzman sisteme aktarılmıştır. Çalışmanın konusu gereksinim analizi yapılarak çocukluk çağının en sık görülen psikiyatrik bozukluklarından olan dikkat eksikliği ve hiperaktivite bozukluğu olarak seçilmiştir. Geliştirilen sistem bilgi tabanı, çıkarım mekanizması ve açıklama birimi olmak üzere üç temel kısımdan oluşmaktadır. Veri kümeleri, nitelikler ve kayıtlar olmak üzere bilgi tabanına kaydedilmiştir. Nitelikler alan uzmanları (çocuk psikiyatristleri) tarafından belirlenirken, kayıtlar Gazi Hastanesi Çocuk Ruh Sağlığı ve Hastalıkları Anabilim Dalından alınan kliniksel hasta verilerinden oluşmaktadır. Geliştirilen sistemin çıkarım mekanizması kısmında Naive Bayes algoritması kullanılarak, kural tabanının dinamik olarak yenilenmesinin sağlanması çalışmanın en önemli ayırt edici özelliğidir. Bu sayede sistem, daha önceden kayıtlı olmayan yeni bir durum ile karşılaştığında; mevcut kurallardan faydalanarak yeni kuralın hangi sınıfa ait olduğunu tahmin edebilmektedir. Gerçek veriler ile sistem eğitilmiş ve performansı test edilmiştir. Çalışmanın sonucunda, accuracy 88.62%, precision 89.2%, recall 88.6%, f-measure 88.6% ve ROC area değeri 89.8 % bulunmuştur. Sistemin performansının model başarım kriterlerine göre oldukça yüksek olduğu görülmüştür.	uzman sistem, makine öğrenmesi, Naive Bayes Algoritması, erken tanı, dikkat eksikliği, hiperaktivite
595	Sistem Kimliklendirme İçin Bulanık Sinir Ağı Esnek Anahtarlama Mekanizması Temelli Yeni Bir Karma Model	Bu çalışmanın amacı sistem kimliklendirme alanında yeni bir karma model geliştirmektir. Önerilen karma model uyarlanabilen bir Hammerstein model, bir Wiener model ve esnek anahtarlama mekanizmasına dayanan bulanık sinir ağını içermektedir. Karma modeldeki esnek anahtarlama mekanizması Hammerstein ve Wiener model çıkışlarının en iyi sonuçlarını seçerek blok model başarısını arttırmaktadır. Literatürde, sistem kimliklendirmede uygulanan bulanık sinir ağı temelli Hammerstein ya da Wiener modellerle ilgili birçok çalışma vardır. Önerilen modelde, bulanık sinir ağıyla birlikte Hammerstein ve Wiener modelleri literatürden farklı olarak bir arada kullanılmıştır. Simülasyon çalışmalarında, farklı tipteki beş sistem tekrarlayan en küçük kare ile optimize edilmiş olan farklı modeller (Hammerstein, Wiener ve önerilen model) ile kimliklendirilmiştir. Daha sonra bu modellerin performansları karşılaştırılmıştır. Simülasyon çalışmaları önerilen modelin etkinliğini ve sağlamlığını ortaya koymaktadır.	Bulanık sinir ağı, karma zeki sistemler, optimizasyon, esnek anahtarlama, sistem kimliklendirme
596	Steganografi için yeni bir yaklaşım: (SED-LSB) LSB ile şifrelenmiş verilerin bit kaydırma işlemi	Makalede, veri gizlemede yaygın kullanılan LSB yöntemine bit kaydırma özelliği eklenerek yeni bir yöntem sunulmaktadır. Örtü görüntüye saklanacak olan metinler ilk olarak kullanıcıdan alınan anahtar sayesinde şifrelenmektedir. Bu işlemin ardından bit kaydırma özelliği kullanılarak gizli veri oluşturulmaktadır. Gizli veri, LSB yöntemi kullanılarak örtü görüntü içerisine gizlenmektedir. Çalışma MATLAB ortamında GUI hazırlanarak gerçekleştirilmiş olup, elde edilen PSNR ve SSIM değerleri makalede sunulmaktadır. 512 x 512 boyutlarında kullanılan Lena, Peppers, Fruits ve Baboon resimlerine 87373 bayt veri gizlenmiştir. PSNR değerlerinin 51,615 ile 51,656 arasında, SSIM değerlerinin ise 0,99937 ile 0,99982 arasında olduğu gözlenmiştir. Önerilen yöntem ile resimlerin içerisine yüksek kapasitede veriler güvenli bir şekilde gizlenmekte ve örtü görüntü ile stego görüntünün benzerliği yüksek çıkmaktadır.	LSB, SED-LSB, Steganografi, Kriptografi, Güvenlik, PSNR
597	Hücresel Otomata Tabanlı İkili Sınıflandırma	Bu çalışmada lineer olmayan hücresel otomatlar ikili örüntü sınıflandırmada kullanılmıştır. Hücresel otomatlar ilk olarak günümüz bilgisayar mimarisinin çalışma prensiplerini belirleyen Von Neumann tarafından biyolojik canlıların kendini yenileme yeteneklerini modellemek için önerilmiştir. Hücresel otomatlar, ızgara düzlemindeki hücrelerin etrafındaki hücrelerle etkileşime bağlı durum güncelleme mantığına dayanan hesaplama modeline sahiptir. Hücresel otomatlar üzerine yapılan çalışmalarda bazı durumların diğer durumlarla dinamik bir etkileşim içerisinde olduğu gözlemlendi. Bu durumlar diğer durumları etrafında toplayan ve çekim merkezi formunda hareket eden davranışlar sergiliyorlardı. Çekim merkezi formunda hareket eden durumlara cezbedici durum(veya cezbedici kap) adı verildi. Cezbedicilerin dinamik davranışları, bir örüntünün diğer örüntüleri çekmesi olarak ele alınması hücresel otomatların örüntü tanıma ve sınıflandırmada kullanma potansiyelini ortaya çıkarmıştır. Hücresel otomata tabanlı ilk örüntü tanıma yöntemleri XOR ve XNOR mantığına göre durum güncellemesi yapan kurallar kullanan lineer yöntemlerdir. Daha sonra lineer yöntemlerin kısıtlarını aşmak için lineer olmayan yöntemler geliştirilmiştir. Bu çalışmada cezbedici durumların nitelenmesi için erişilebilirlik ağacı tabanlı lineer olmayan yöntemler kullanılmıştır. Cezbedici durumlar farklı veri setleri üzerinde ikili sınıflandırma amacı ile kullanılmıştır. Elde edilen sonuçlar daha önce yapılan hücresel otomata tabanlı örüntü tanıma yöntemleri ve diğer yöntemlerle karşılaştırılmıştır.	hücresel otomata, çoklu cezbedici hücresel otomatlar, ikili sınıflandırma
598	Yeni Bir Geçit Düğümü Tasarımı ve Gizlilik Koruması İçeren Sensör Tabanlı Akıllı Ev Uygulaması	Bu çalışmada, yeni bir SIM900 GSM/GPRS modül kartı tasarlanmıştır. Yeni tasarlanan modül ile daha önce tarafımızdan geliştirilen sensör düğümler birleştirilerek yeni bir home gateway elde edilmiştir. (wisen home gateway designed and implemented). Ek olarak bu home gateway ve sensör düğümler birlikte kullanılarak bir akıllı ev uygulaması yapılmıştır. Uygulamada sıcaklık-nem, ışık, hava, su ve hareket sensörleri kullanılmıştır. Kullanıcılar hem mekan bazlı hem de sensör çeşiti bazlı kontrol ve takip yapabilmektedir. Sensör düğümler ve home gateway arasında ise AES şifreleme algortiması yardımıyla güvenli bir iletişim kurulmuştur. Yapılan çalışma, hem yeni bir home gateway tasarımı, hem akıllı ev uygulaması hem de privacy protection içerdiğinden dolayı bir özgünlük oluşturmaktadır. Bu çalışmanın, akıllı ev kullanıcılarına ve uygulayıcılarına yararlı olacağı değerlendirilmektedir.	Geçit Düğümü, Akıllı Ev, Gizlilik Koruması, AES, Sensörler
599	Hastane İşletmelerinde Poliklinik Hizmet Süreçlerinin Süreç Yönetimi Tekniği İle İyileştirilmesi ve Örnek Bir uygulama	Organizasyonların verimli ve kaliteli bir şekilde yönetilmesi günümüz koşullarında oldukça önemli bir konu olmuştur. Bu amaca hizmet eden çok farklı teknik ve yöntem bulunmaktadır. Son yıllarda öne çıkan ve farklı sektörlerde kullanım yeri olan süreç yönetimi tekniği de bu tekniklerden birisidir. Özellikle işleri detaylı olarak adımlandıran ve her adımı ayrı ayrı ele alan bu teknik, etkin bir kontrol ve iyileşmeyi sağlamada oldukça başarılı olmaktadır. Çalışmamızın amacı, ülkemizde de son dönemlerde kullanılmaya başlanan bu tekniğin sağlık sektöründe faaliyet gösteren hastane işletmelerinde kullanılabilirliğini ve hastane hizmet süreçlerinin iyileştirilmesinde etkin bir yöntem olduğunu göstermektir. Ayrıca bu çalışmada, hastane işletmelerinde sunulan poliklinik hizmetlerini süreç yönetimi tekniğine uygun olarak değerlendirmek, süreç haritasını çizmek ve süreç yönetimi tekniği ile süreçlerin iyileştirilebilme durumlarını değerlendirmek amaçlanmış ve sonuç bölümünde, bu tekniğin hastanenin tüm süreçlerine uygulanabilirliği konusu tartışılmıştır.	Hastane İşletmeleri, Süreç Yönetimi
601	Senaturk Akademisi Göğüs Sağlığı İzleme Uygulamasının Kullanılabilirlik Değerlendirmesi	Hasta sağlığı izleme uygulamaları halk sağlığının çok önemli bir parçasını oluşturmaktadır. Bu uygulamalar aracılığıyla hastaların kimlik bilgileri, hastalık bilgileri, tedavi ve tedavi takip bilgileri saklanmaktadır. Bu sistemler tıbbi birimlerin tamamını kapsayacak şekilde tasarlanabildiği gibi farklı birimlere özgü olarak da tasarlanabilmektedir. Bu çalışma da senoloji alanında uzun zamandır çalışmalar gerçekleştiren Senaturk Akademisi için geliştirilmiş olan göğüs sağlığı izleme uygulamasının kullanılabilirlik değerlendirmesi gerçekleştirilmiştir. Kullanılabilirlik değerlendirmesi için ilk olarak sağlık izleme uygulamasının amacına uygun olarak on farklı görevden oluşan bir görev listesi oluşturulmuştur ve farklı eğitim düzeylerindeki toplam on üç katılımcı ile analizler gerçekleştirilmiştir. Katılımcılar verilen görevleri tamamladıktan sonra, geliştirilen hasta bilgi sisteminin genel olarak değerlendirilmesini sağlamak amacıyla Bilgisayar Sistemleri Kullanılabilirlik anketinin, Türkçe kısa sürümü kullanılmıştır. Veriler elde edildikten sonra kullanıcıların işlem süreleri göz önünde bulundurularak görev tamamlama oranları ve tıklama sayıları analiz edilmiştir. Son olarak uygulanan anket üzerinden uygulamaya ait sistem kullanışlılığı, bilgi kalitesi, arayüz kalitesi ve genel memnuniyet değerleri elde edilmiştir ve bu değerler ile kullanıcılara ait demografik veriler arasındaki ilişki Kruskal Wallis H Testi ve Mann Whitney U testleri kullanılarak tespit edilmiştir. Kullanıcıların genel olarak uygulamayı kullanmaktan memnun oldukları gözlenmiştir ancak sistemdeki hata mesajlarının daha açıklayıcı olması gerektiği tespit edilmiştir. Bunun yanında bilgisayar kullanımı süresiyle, sistem verimliliği ve arayüz kalitesi açısından anlamlı bir ilişki olduğu tespit edilmiştir.	Kullanılabilirlik, Kullanılabilirlik Testi, Sağlık İzleme Uygulamaları, T-CSUQ-SV
603	GENETİK ALGORİTMA VE PİKSELİZASYON YÖNTEMİ İLE MAYIN TARLASI OYUNUNUN ZORLUK SEVİYESİNİ BELİRLEME	Genetik algoritmalar, mühendislik, işletme vb alanlardaki sayısal problemlerin çözümünde arama algoritması olarak kullanılan etkili bir optimizasyon yöntemidir. Darwin’in evrim teorisine, yani içinde bulunulan koşullara daha iyi uyum sağlayan bireylerin hayatta kalması prensibine dayanır. Bireyleri oluşturan popülasyon,genetik algoritma operatörleri uygulanarak değişikliğe uğrar ve bunun sonucunda yeni popülasyonlar oluşur. Genetik algoritma kullanımında amaç, aranılan koşullara daha fazla uyum gösterecek bireylere ulaşmaktır. Yapılan çalışmada genetik algoritma ile pikselizasyon yöntemi birlikte kullanılarak mayın tarlası oyununun zorluk seviyesinin istenilen seviyede arttırılıp azaltılabileceği gösterilmiştir. Ayrıca genetik algoritma yönteminin gezgin satıcı, rota belirleme, iş akışı dengeleme gibi problemler dışında oyun tasarımında da kullanılabileceği gösterilerek literatüre katkı sağlamak amaçlanmıştır.	Genetik Algoritma, Mayın Tarlası, Oyun Tasarımı
604	SPAM İÇERİKLİ E-POSTALARIN TESPİTİ İÇİN BİR METİN MADENCİLİĞİ UYGULAMASI: TERİMLERİN GAMA İLİŞKİ KATSAYISINA DAYALI POLARİZASYONU	Teknolojinin gelişimi, iletişimin düzey ve şeklini de değiştirmiştir. İki nokta arası kapalı devre iletişim (telefon, mektup, telgraf, vb.) modellerinin yerini daha çok, tek noktadan tüm dünyaya açılan (Facebook, Twitter, Instagram, vb.) iletişim modelleri almıştır. Bu durum iletişimin sınırlarını kişisel olarak belirlememizi imkânsız hale getirirken, gizlemesi mümkün olmayan (E-mail, Whatsapp numarası, vb.) birçok kişisel iletişim yolunu da dünyaya açık hale getirmektedir. Basit bir e-mail yoluyla, bilgisayarda kayıtlı özel verilerin istenmeyen kişilerin eline geçmesi gibi, mevcut durum birçok risk taşımaktadır. Buna engel olmak amacıyla birçok virüs yazılımı geliştirilmekte ve elektronik ortamda karşılaşılan riskli unsurların tespitinde yardımcı olmaktadır. Ancak bazı riskli unsurlar virüs formatından uzak, normal bir metin olarak karşımıza çıkmaktadır. Bu tarz durumlarda ilgili metnin içerik olarak incelenip, riskli olup olmadığına karar vermek gerekmektedir. Bu çalışmada, istenen ve istenmeyen içeriğe sahip e-postaların bir metin madenciliği algoritması ile tespit edilip sınıflandırılması işlemi yapılmaktadır. Bu amaçla, gama ilişki katsayısına dayalı kompozit bir polarite değişkeni oluşturulmuş ve bu değişken üzerine genelleştirilmiş lineer modeller kurulmuştur. Modellerin sınıflandırma başarısı ortalama ise yaklaşık % 81,2’dir.	Metin Madenciliği, Veri Madenciliği, Genelleştirilmiş Lineer Model, Polarite, Gama İlişki Katsayısı, Sınıflandırma, İletişim, İstenmeyen İçerik
605	TESLACRYPT FİDYE YAZILIM VİRÜSÜNÜN TESPİTİ, TEKNİK ANALİZİ VE ÇÖZÜMÜ	Bilişim teknolojilerinde yaşanan hızlı gelişmeler internet kullanıcılarının hayatında pek çok şeyi kolaylaştırmışken, kötü niyetli kişilerinde amaçlarına daha hızlı ulaşması için yeni olanaklar sağlamaktadır. İlk tasarım amacından tamamen uzaklaşan zararlı yazılımlar, günümüzde profesyonel suçlular tarafından siber terörizmden fidye istemeye kadar geniş bir uygulama alanı için tasarlanmaktadır. Bu suçlular çok çeşitli yöntemler ve taktikler geliştirerek amaçlarına kolaylıkla ulaşmakta, bu duruma maruz kalma olasılığı kullanıcıların korkulu rüyası haline gelmektedir. Son günlerde dünya genelinde TeslaCrypt olarak adlandırılan yeni nesil fidye yazılım siber saldırı vakaları görülmeye başlamıştır. TeslaCrypt, kullanıcılara e-mail yoluyla ulaşarak ekinde bulunan zararlı yazılımın çalıştırılması ile sistemdeki birçok dosyayı şifrelemektedir. Kullanıcının şifrelenmiş dosyalara erişim sağlayabilmesi için fidye göndermesini istemektedir. TeslaCrypt’nin sebep olduğu bu durum için çalışmalar devam etmekle birlikte hala kesin çözüm bulunamamıştır. Bu çalışma, TeslaCrypt tehditinin tespiti, hedef sisteme sızma, sistemdeki dosya-dizin hareketlerinin teknik analizini ve çözümünü içermektedir. İncelemeler; hem statik hem de dinamik yöntemlerle gerçekleştirilmiştir. Çalışma sonucunda fidye yazılımının neden olduğu şifrelerin kırılabilir olduğu gösterilmiştir.	Zararlı Yazılım Analizi, Fidye Yazılımı, Kriptokitleyici
606	Twitter Üzerindeki Etkili Bireylerin Makine Öğrenmesi Sınıflandırma Algoritmaları İle Tespiti	Mikroblog siteleri insanların birbirlerini takip ettikleri ortamlardır. Bu özellikleri ile bir microblog sitesi bir fikrin ya da yeni bir ürünün yayılması için elverişli bir ortamdır. Buradaki anahtar nokta, yayılımı maksimize edecek bireylerin tespitidir. Bu problem, Etki Maksimizasyonu (EM) olarak bilinir ve birçok araştırmacının ilgisini çekmiştir. Literatürdeki birçok çalışma EM problemini graflar üzerinde Independent Cascade (IC) ve Linear Threshold (LT) yayılım modelleri için ele almıştır. Ne var ki, Twitter gibi microblog sitelerinin kendi özellikleri ve vardır. Twitter üzerinde EM problemini ele almış olan birçok çalışma, kullanıcı ve tweet özelliklerinden yeni ölçütler geliştirme ve bu ölçütleri kullanan bir aç gözlü algoritma ile etkin bireyleri seçme yolunu izler. Bu çalışmada biz EM problemi farklı bir yaklaşım uyguladık ve problemi bir sınıflandırma problemi olarak ele aldık. İlk olarak, 2018 Uluslararası Kadınlar Gününde veri topladık; kullanıcıları deneysel olarak etkili bireyler ve etkili olmayan bireyler olarak etiketledik; son olarak bireyleri etkili ya da etkili olmayan diye sınıflara ayırmak için sınıflandırma algoritmalarını kullandık. Bu şekilde, ana verisetinden oldukça küçük olan bir etkili bireyler kümesi elde ettik. Deneysel sonuçlar, aynı parametreyi kullanarak indirgenmiş kümeden seçim yapılmasının, bütün veriseti üzerinden seçim yapılmasına göre çok daha başarılı sonuçlar verdiğini göstermiştir.	Etki Maksimizasyonu, Twitter, Sosyal Ağlar, Mikroblog, Sınıflandırma
607	Development of Reserved Reliable Flow Control Algorithm in Mobile Ad Hoc Networks	As is known, wireless networks have limited capacity compared to wired networks. In mobile ad hoc networks (MANET), because of mobility, capacity management becomes more difficult. MANETs are networks that are formed by wireless connections of mobile devices that are configured automatically. MANETs do not have a specific backbone or infrastructure. MANETs do not have a centralized structure. Because of that, traffic flow control is more complex compared to the networks that have centralized structures. There are many studies about flow control due to such problems. In this study, the Reservation Based-Reliable Flow Control (RB-RFC) algorithm for mobile ad hoc networks is proposed. The RB-RFC algorithm is based on users’ requests for bandwidth reservation to hop nodes. Hop nodes distribute the bandwidth equally among the requesting users. RB-RFC algorithm is simulated using ns-2 and the obtained results are compared. According to the experimental results, the algorithm was found to be successful.	Mobile Ad Hoc Networks, flow control, congestion avoidance
609	Bir Elektromanyetik Fırlatıcı Bobininde Mermiye Etkiyen Kuvvetin Çok Katmanlı Sinir Ağı ile Kestirimi	Elektromanyetik fırlatıcılarda merminin üzerindeki kuvvet, uyartım değeri ve merminin sargı içerisindeki konumuna göre değişiklik göstermektedir. Bu çalışmada elektromanyetik fırlatıcılarda kullanılan bobin ve merminin 3 boyutlu modeli oluşturularak sonlu elemanlar metodu ile analizler gerçekleştirilmiştir. Parametrik çözüm metodu kullanılarak, sargının uyartım değeri ve mermi konumu değiştirilerek mermi üzerindeki kuvvet karakteristiği elde edilmiştir. Sonlu elemanlar analizlerinde daha küçük çözüm adımları tanımlanarak daha hassas analizler gerçekleştirilebilir. Bununla birlikte, değişkenlerin sayısındaki artış nedeniyle analiz süresi uzamaktadır. Analiz süresi dikkate alınarak, çalışmada kuvvet kestirimi tek gizli katmandan ve iki gizli katmandan oluşan çok katmanlı sinir ağı modelleri kullanılarak gerçekleştirilmiştir. Çok katmanlı sinir ağları ile yapılan kuvvet kestirimi çalışmalarında başarılı sonuçlar elde edilmiştir.	çok katmanlı sinir ağı, kuvvet kestirimi, elektromanyetik fırlatıcı, sonlu elemanlar analizi
610	Lazer İşaretleri İle Otomatik Hedef Tanıma	Gelişen teknoloji ile birlikte hedeflerin otomatik olarak tanımlanması ve sınıflandırılması üzerine yapılan çalışmaların sayısında da hızlı bir artış yaşanmıştır. Hedef tanımlama problemlerinde geleneksel olarak kameralar, radarlar ve sonar sistemleri kullanılmaktadır. Bu yöntemlerde nesnelerin ayırt edici özellikleri dikkate alınarak tanımlama ve sınıflandırma işlemleri insanlar veya bilgisayar sistemleri aracılığı ile yapılmaktadır. Bu çalışmada geleneksel yöntemlerin aksine tek bir lazer ışık kaynağı ve algılayıcı sistem kullanılarak lazer ile işaretlenen hedeflerin tanımlanması ve sınıflandırılması önerilmektedir. Önerilen sistem ile yapılan deneysel çalışmalarda elde edilen sonuçlar, lazer işaretleri ile hedef tespiti yaklaşımının başarılı sonuçlar verdiğini göstermektedir.	lazer, hedef tanımlama, yapay zekâ, makine öğrenmesi
612	Osteoporoz Ön Tanısının Olasılıksal Sinir Ağları (OSA) Yardımıyla Gerçekleştirilmesi	Osteoporoz, vücudumuzdaki kemiklerin sertliklerinin azalıp, kalitelerinin bozulması sonucunda daha zayıf ve kırılabilir hale gelmeleri ile ortaya çıkan ve tüm iskeletimizi etkileyen sistemik bir hastalıktır. Bu çalışmada, bir iskelet hastalığı olan osteoporozun ön tanısında kullanılan X-ray absorbsiyometri (DEXA) testinin radyasyon dezavantajı sebebiyle, buna alternatif ve yapay zeka tabanlı, doğruluk değeri yüksek bir karar destek sistemi oluşturmak amaçlanmıştır. Gerçekleştirilecek sistem bir ön tanı yöntemi olarak kullanılacaktır. Bunun için, 70 hastadan alınan belirli parametrelerden oluşturulan veri seti yardımı ile tasarlanan olasılıksal sinir ağı (OSA) kullanılmıştır. Elde edilen başarı oranı ile Yapay sinir ağlarının osteoporoz hastalığının teşhisinde karar destek sistemi olarak kullanılabileceği görülmüştür. Bu çalışma sayesinde bu hastalığın şüphesi ile ilgili birime gelecek tüm hastalara DEXA testinin uygulanma olasılığı aza indirgenmiş olacaktır.	Osteoporozun Tanısı, Olasılıksal Sinir Ağları, Karar Destek Sistemleri
614	Gömülü Sistemler İçin Android Tabanlı Bir Mikroişlemci Programlama Yazılımı ve Arayüzü	Gömülü sistemler belirli görevleri yerine getirmek amacıyla tasarlanıp beyaz eşya, trafik ışıkları, akıllı fabrikalar, ofis cihazları ve nesnelerin interneti gibi alanlarda kullanılır. Farklı gömülü sistemlerinin programlanması için farklı elektronik kartlar ve bilgisayar desteği gerekebilir. Böyle durumda bazı üreticilerin gömülü sistemlere yazılım yükleme işini dış sağlayıcılardan alınan hazır programlama cihazları ile yaptıkları görülmüştür. Bu cihazlarda paralel programlama imkânı olmadığından yazılım yükleme işi ancak sırayla yapılabilmektedir. Bu cihazlara firma içinde birçok birim aynı anda ihtiyaç duyabilir. Tüm bunlar maliyeti yükseltmekte ve performansı düşürmektedir. Diğer yandan, birçok durumda teknik servis ekipleri müşterilere giderken operasyonel nedenlerle bilgisayar taşımamaktadır. Dolayısıyla, bilgisayar kullanılmadan, tablet veya cep telefonu üzerinden gömülü sistem kartlarına yazılım yükleme işleminin yapılması uygun bir strateji olabilir. Android işletim sistemi günümüzde akıllı telefon ve tabletlerin ötesinde yaygın bir kullanım alanına sahip olmuştur. Öyle ki, gömülü sistemler ve bunları programlamaya yarayan cihazlarda dahi Android kullanılabilmektedir. Tablet ve cep telefonlarının maliyet, kullanım kolaylığı ve taşınabilirlik avantajlarından dolayı kişisel bilgisayarlara göre daha fazla kullanım alanı bulunmaktadır. Bu çalışmada Vestel Beyaz Eşya AŞ için ürünlere özgü farklı konsept işlemcileri destekleyen, paralel programla yapabilen ve üretim ortamına-koşullarına uygun bir yazılım yükleme cihazı tasarlanması ve gerçeklenmesi yapılmıştır. Üzerinde çalışılan gömülü sistem beyaz eşya olmasına karşın, tasarlanan sistem farklı gömülü sistemlerde de etkin olarak kullanılabilir.	Android, Flash Programlama, Gömülü Sistemler, Mobil Programlama, Mikroişlemciler, Bellenim
615	Yapay Alg Algoritmasının Tasarım Optimizasyon Problemlerindeki Performansı Üzerine Bir Çalışma: Basınç Yayı Örneği	- Makine elemanlarının optimum tasarımı mühendislikte yaygın olarak çalışılan bir araştırma konusudur. Basınç yaylarının minimum ağırlığa veya hacme göre tasarımını bu alanda en çok çalışılan problemlerden birisidir. Bu problem ayrıca optimizasyon yöntemleri için değerlendirme problemi olarak kullanılmaktadır. Yapay Alg Algoritması (YAA) bir optimizasyon yöntemidir ve besin üretmek için ihtiyaç duydukları maddelere erişmek üzere ortam şartlarına uyumda doğal bir yeteneğe sahip alglerin davranışlarından esinlenmiştir. Bu çalışmada, basınç yaylarının minimum hacme göre tasarımı YAA ile optimize edilmiştir ve YAA’nın problem üzerindeki başarımı incelenmiştir. YAA’nın başarımı daha önceki çalışmalarda probleme uygulanmış optimizasyon yöntemleri ile karşılaştırılmıştır. Deneysel çalışmalar YAA’nın tasarım optimizasyon problemini tutarlı ve düşük yakınsama oranıyla birlikte başarıyla çözme yeteneğinin olduğunu göstermiştir.	Yapay alg algoritması, tasarım optimizasy, basınç yayı
616	Yapay Sinir Ağları ile Tıbbi Laboratuvar için İşlem Süresi Kestirimi	Hastanelerde ve çeşitli sağlık hizmetlerinde tıbbi işlemler / aşamalar arasındaki işlem ya da geri dönüş süresi, hizmet kalitesi, değişim yönetimi, maliyetlerin azaltılması ve stratejik kararlar üzerinde de etkisi olan en önemli performans ölçütlerinden biri olarak kabul edilmektedir. Geri dönüş sürelerinin doğru ve güvenilir tahmini ya da bu süreleri etkileyen etmenlerin veya nedenlerin ortaya çıkarılması ise çözümü zor bir problemdir. Bu çalışmada, özel bir hastanedeki çeşitli birimler arasındaki tıbbi iş süreçlerine ait gerçek istatistiksel işlem süresi verileri kullanılarak iş bitirme sürelerinin sayısal olarak tahmini için özel bir yapay sinir ağı (YSA) modeli tasarlanmış ve kodlanmıştır. YSA modelimizin kestirim performansı, bazı alternatif doğrusal / doğrusal olmayan sayısal kestirim algoritmaları ile karşılaştırmalı olarak analiz edilmiştir. YSA'nın tahmin başarısı ve hata değerleri açısından diğer tüm sayısal kestirim algoritmalarından daha başarılı olduğu ve YSA'nın, tıbbi iş süreçlerinde iş bitirme sürelerini kabul edilebilir hata oranlarında güvenilebilir şekilde tahmin edebildiği ve karar destek sistemlerinde yöneticiler tarafından alternatif bir model olarak kullanılabileceği ortaya konmuştur.	İşlem süresi, Yapay sinir ağları, Sayısal kestirim, Tıbbi laboratuvar, Sağlık hizmetleri
618	Bilgi Sistemlerinin Toplam Sahip Olma Maliyetini Hesaplamak İçin Bir Çerçeve	Giderek daha fazla sayıda organizasyonun faaliyetleri bilgi sistemlerine bağımlı duruma gelmektedir. Bu da bilgi sistemlerini hayatımızın önemli bir bileşeni durumuna getirmektedir. Küreselleşme ve zorlaşan rekabet nedeniyle, rekabet avantajı elde etmek ya da bunu korumak için stratejik maliyet yönetimi vazgeçilmez bir konuma gelmiştir. Bu iki eğilim, bilgi sistemlerinin toplam sahip olma maliyetlerinin (TSOM) hesaplanmasını önemli kılmaktadır. Bu doğrultuda, bir organizasyonun gereksinimleri doğrultusunda genişletilebilecek bir TSOM hesaplama çerçevesi bu çalışma kapsamında sunulmuştur. Böylece mühendislerin uygun maliyetli bilgi sistemleri geliştirmelerine ve/veya mevcut sistemlerin maliyetlerini azaltmak için farklı çözümler uygulamalarına destek olunması hedeflenmiştir. Çerçevenin, uluslararası bir şirkette kullanımını anlatan ve nasıl genişletilebileceğine dair bir örnek oluşturan vaka çalışması ile geçerlilik denetimi yapılmıştır.	bilgi sistemi, bilgisayar sistemi, yazılım yoğun sistem, toplam sahip olma maliyeti (TSOM)
619	Moodle Öğrenme Yönetim Sistemi için Ethereum Blok Zinciri Tabanlı Belge Doğrulama Akıllı Sözleşmesinin Geliştirilmesi	Geleneksel eğitim anlayışında bireyler, anaokulundan liseye devam eden eğitimleri sonrasında isterlerse lisans hatta lisansüstü eğitim alma yolunu izlerler. Bugün bu klişenin dışına çıkarak, okuma yazma bilen her birey farklı öğrenme ortamlarını tercih edebilmektedir. Günümüz için herhangi bir konuyu öğrenmek, dört duvarı olan bir okul binasına, belli bir zaman dilimine bağlı kalmaya gerek olmaksızın bireylerin parmaklarının ucuna kadar gelmektedir. Bu çalışmada, Uluslararası Enformatik ve Bilgi İşlemsel Düşünme Etkinliğinin Türkiye ayağı kapsamında katılımcılara verilen Dijital Sertifikaların Ethereum Blok Zinciri temelli akıllı sözleşme kullanılarak doğrulanabilmesi hedeflenmiştir. Türkiye’de öğrencilere etkinlikteki görevler, Moodle Öğrenme Yönetim Sisteminin sınav modülü kullanılarak ulaştırılmaktadır. Bu çalışmanın amaçları doğrultusunda ilk olarak Ethereum blok zinciri üzerinde sertifika bilgilerinin saklanabileceği ve gerektiğinde kontrol amaçlı sorgulanabileceği bir akıllı sözleşme geliştirilmiş, daha sonra ise araştırmacı tarafından 2014 yılında geliştirilen ve blok yapısı kullanılan Moodle Öğrenme Yönetim Sistemindeki sertifika modülü güncellenerek Ethereum blok zincirindeki akıllı sözleşme ile uyumlu çalışması sağlanmıştır.	Ethereum blok zinciri, akıllı sözleşme, Moodle Öğrenme Yönetim Sistemi, belge doğrulama
620	Buğday Tipi Sınıflandırma için Yapay Sinir Ağı Uygulaması: Yeni Bir Yapay Zeka Eğitimi Yazılımı	Bu çalışmada, yapay sinir ağlarının eğitiminde kullanılmak üzere .NET ortamında C# programlama dili kullanılarak görsel arayüze sahip bir eğitim yazılımı geliştirilmiştir. Gerçekleştirilen yapay sinir ağı sınıflandırma yazılımı buğday türü sınıflandırılması örneğine uygulanmış ve başarılı sonuçlar alınmıştır. Ayrıca çalışmada, yapay sinir ağları konusunun önemine değinilmiştir. Yapay sinir ağlarının eğitilmesi aşamasında kullanılan mevcut yazılımların kullanım karmaşıklığının ve zorluğunun önüne geçmek için geliştirilen yazılımda buğday türlerinin sınıflandırılmasında geriye yayılım (backprogration) algoritmasından yararlanılmıştır. Ayrıca geliştirilen bu yazılım yapay sinir ağları ile çözülebilecek uygulamalarda ve diğer bütün çalışmalarda kullanılabilecek esneklik ve yapıda tasarlanmıştır.	Yapay Sinir Ağları, Yapay Zeka, Sınıflandırma, Yapay Zeka Eğitim Uygulaması
624	Trafik Ağlarında Anomali Tespiti	Trafik ağlarının gittikçe büyümesiyle beraber izlenmesi ve kontrolünün sağlanması da zorlaşmıştır. Bu izlemenin sağlanmasında da anomali tespiti çok önemli bir yere sahiptir. Trafik ağlarında anomali tespiti yaklaşımları ile olaylar erkenden tespit edilerek hızlı müdahale imkanı sağlanır. Bu ise zaman ve maliyet tasarrufu sağlar. Literatürde farklı alanlardaki problemler için anomali tespitinde sınıflandırma, kümeleme, istatistiksel vb. yaklaşımlar bulunmaktadır. Bu alanda destek vektör makineleri, bayes ağları, bulanık mantık, genetik algoritmalar vb. birçok yöntem anomali tespiti için kullanılmaktadır. Bu çalışmada karar ağacı algoritması ile trafik ağlarında anomali tespiti için bir yöntem önerilmiştir. Önerilen yöntem Britanya Kolumbiyası’na ait trafik veri seti kullanılarak test edilmiştir. Yapılan testlerde trafik ağındaki bazı anormal olayların önerilen yöntem ile tespit edilebileceği görülmüştür.	Anomali tespiti, karar ağaçları, sınıflandırma algoritmaları, trafik ağları
626	Akıllı Kent Sistemlerinde Vatandaş Odaklı Hizmetlerde Fatura Hızlı Ödemenin Mobil Uygulamalarda Modellenmesi	Teknolojininsağladığı imkânların toplumsal yaşayışta geldiği nokta, vatandaş odaklıhizmetlerde, fatura hızlı ödemenin mobil uygulamalarla gerçeklemesi gereğinidoğurmaktadır. Geçmişte vezneden bizzat gidilerek tahsil edilen faturaişlemlerinin yerini bilgisayarların ve internetin gelişimiyle internet şubelerialmaktadır. Günümüzde akıllı kent sistemlerinin hızlıca gelişmekte olması vemobil uygulamaların akıllı telefonlarda kullanılması söz konusudur. Buçalışmada fatura suretine basılan kare kod ile mobil uygulama kullanılaraktanhızlı, güvenli ve konforlu fatura ödeme modellenmesi geliştirilmesiamaçlanmaktadır. Bu çalışma kapsamında, fatura üzerine bilgi içeren kare kodbasılmış ve bunu akıllı telefondan okuyup yorumlayan ve bir takım güvenlikadımlarını hızlı ve güvenli şekilde aşıp doğrudan banka/kredi kartı ile ödemesayfasına yönlendiren bir model ortaya konulmuştur.	Mobil uygulama ile fatura hızlı ödeme, Mobil fatura hızlı ödeme
628	Fidan Gelişim ve Lig Şampiyonluk Algoritmaları Kullanarak Aşırı-Akım Rölelerin Optimum Koordinasyonu	Günümüzde oldukça fazla sayıda metasezgisel algoritma yöntemi önerilmiş ve birçok genel probleme uygulanarak kullanılmaktadırlar. Bu metasezgisel yöntemlerden bazıları ise belirli ve özel problemlere uygulanmışlardır. Genetik Algoritma, Yapay Sinir Ağları, Parçacık Sürü Optimizasyonu vb. 150’ye yakın metasezgisel yaklaşım mevcuttur ve her geçen gün bir başka problemin çözümünde kullanılmaktadırlar. Fidan Gelişim Algoritması (FGA) ve Lig Şampiyonluk Algoritması (LCA) da son yıllarda popüler olan metasezgisel yaklaşımlardır. Enerji sürekliliğinin oldukça önemli olduğu güç sistemlerinde, sürekliliğin sağlanması noktasında çeşitli yöntemler söz konusudur. Bu yöntemlerden birisi de iyi bir aşırı-akım röle koordinasyonudur. Bu çalışmada, elektrik enerjisi nakil hatlarında sürekli bir güç işletmeciliğinin sağlanması, yerinde koruma koordinasyonun kurulması ve dağıtım sistemlerinde meydana gelebilecek olası arızaların önüne geçilebilmesi adına metasezgisel algoritma yöntemlerinden FGA ve LCA kullanılmıştır. Gerekli uyarlama ve kodlamalar .NET platformu kullanılarak gerçekleştirilmiş ve aşırı-akım röle koordinasyon değerlerinde oldukça iyi sayılabilecek sonuçlara ulaşılmıştır.	Aşırı-akım röle koordinasyonu, Fidan gelişim algoritması, Lig şampiyonluk algoritması, C#
629	“Sentetik Büyük Veri” İnşasında Kullanılan Desen Yayma Yaklaşımlarının İncelenmesi	Derin öğrenme yaklaşımlarının performansı, eğitim aşamasında kullanılan veri kümesinin büyüklüğü ile doğru orantılıdır. Bu nedenle günümüzde imge sınıflandırma, bölütleme veya nesne yakalama gibi problemlerin çözümü için büyük veri kümeleri inşa edilmektedir. Örneğin Alexnet veritabanı 1.2M imge ve 1K kategoriye; Imagenet, 15M imge ve 22K kategoriye; Yahoo Flickr, 100M imge ve 2K kategoriye sahiptir. Bu veri kümeleriyle eğitilen derin ağların doğruluk oranı oldukça yüksektir. Ancak imgeleri kategorilere atama işleminin manuel yapılması, hiç şüphesiz derin öğrenme yaklaşımlarının en büyük dezavantajıdır. İmgeleri kategorize etme (etiketleme), oldukça zahmetli ve hata eğilimi yüksek bir işlemdir. Bu zorluğu ve hata ihtimalini kaldırılabilmek için gerçek imgeler yerine, sentetik imgeleri içeren veri kümelerinin kullanımı önerilmektedir. Sentetik imge üretimi, şekil ve desen üretimi aşamalarını içermektedir. Bir nesnenin sentetik olarak üretilebilmesi şekil ve desen tanımlayıcı modellerin inşasıyla mümkündür. Bu çalışma, desen tanımlayıcı yöntemleri (Parça, Piksel, Piramit) kapsamaktadır. Bu yöntemler, gerçek bir imgeden alınan küçük bir desen bilgisinden yola çıkarak deseni yayma ve yüksek boyutlu imge üretmeyi amaçlamaktadır. Doğruluk, zaman ve gürültü duyarlılığı kıstaslarıyla yapılan kıyaslama sonucunda parça tabanlı yöntemin en elverişli desen yayma yöntemi olduğu kanaatine varılmıştır.	Desen yayma, piksel tabanlı, parça tabanlı, piramit tabanlı
630	Türkiye’deki Akıllı Şehirlerin Sıralama Modeli	Bu çalışmamızda Türkiye’deki akıllı şehirleri değerlendirmek amacıyla bir sıralama modeli önerisinde bulunuyoruz. Modelin yapısı, akıllı şehirlerin yapı taşları olarak nitelendirebileceğimiz altı ana bileşene dayanmaktadır. Bu bileşenler Prof. Boyd Cohen tarafından geliştirilen “Akıllı Şehir Çarkı” nda (Boyd Cohen, 2013) tanımlanan akıllı toplum, akıllı yaşam, akıllı ulaşım, akıllı ekonomi, akıllı çevre ve akıllı yönetimden ibarettir. Daha gerçekçi ve uygulanabilir sonuçlar elde etmek için, çalışma kapsamında bir çevrimiçi anket gerçekleştirilerek göstergelerin ağırlıkları belirlenmiştir. Göstergelerin değerlerini standardize etmek için Z-transformasyon yöntemi kullanılmıştır ve diğer veri işleme aşamaları ayrıntılı olarak açıklanmıştır.Modelin çalışma platformu MATLAB ve Microsoft SQL veri tabanıdır; veri tabanı değerlendirilen tüm şehirlerin veri kümelerini ve hesaplama sonuçlarını tutmaktadır, MATLAB ise hesaplama ve sıralama işlemlerinden sorumludur. Şehirlerin gösterge değerleri ham veri olarak veri tabanında tutulmuştur ve daha sonra gerekli işlemler yapılarak tek bir endekse dönüştürülmüştür, genel sıralama da bu endekslere göre yapılmıştır. Sıralama sonuçları bize sadece genel sıralamayı vermekle kalmayıp, aynı zamanda altı karaktere göre ayrı sıralamayı da sağlamaktadır.	Akıllı şehir, Göstergeler, Sıralama, Z-transformasyon
631	Karınca Kolonisi ve Yapay Arı Kolonisi Algoritmaları ile Yazılım Proje Takvimi Oluşturma	Yazılım projelerinin başarıya ulaşma oranı teknolojik gelişmelere rağmen hala istenen düzeyde değildir. Yazılım projelerinin büyük çoğunluğu ya istenen özelliklerde teslim edilememekte ya da planlanan bütçeyi ve zamanı aşarak teslim edilebilmektedir. Yazılım proje takvimi bu başarıya etki eden önemli faktörlerden biridir. İnsan kaynağı, zaman, maliyet ve aktivitelerin işlem sırası gibi parametreler içerdiğinden dolayı, yazılım proje takvimi oluşturmada durum uzayı çok büyüktür. Bu nedenle de proje yöneticisinin manuel olarak başarılı bir proje takvimi oluşturması oldukça zordur. Bu çalışmada insan kaynağı ve insan kaynağının aktiviteleri gerçekleştirme süreleri ele alınarak yazılım proje takvimi, minimum tamamlanma süresini sağlayacak şekilde oluşturulmaya çalışılmıştır. Yöntem olarak yapay zeka optimizasyon algoritmalarından karınca kolonisi algoritması(ACO) ve yapay arı kolonisi algoritması(ABC) kullanılmış ve sonuçlar analiz edilmiştir. Elde edilen sonuçlara göre, her iki yöntem minimum proje süresini elde etmede başarılı olmuştur. Yapay arı kolonisi algoritmasının işlem süresinin daha yavaş olmasına karşın, koloni/yiyecek kaynağı sayısı arttığında karınca kolonisi algoritmasına oranla sonuca daha hızlı yakınsadığı belirlenmiştir.	Yazılım Proje Takvimi, Karınca Kolonisi Algoritması, Yapay Arı Kolonisi Algoritması
633	Açılma Kapanma Bölgelerinde İyileştirilmiş Çok Seviyeli Tersinir Video Damgalama	Bu makalede video üzerindeki açılma kapanma bölgelerinin hareket dengelemeli öngörü hatalarının histogramlarının değiştirilmesine dayalı tersinir video damgalama yöntemi üzerindeki etkisi incelenmiş ve açılma kapanma bölgelerinde daha iyi damgalama kapasitesi ve PSNR sağlayan yeni bir tersinir video damgalama algoritması geliştirilmiştir. Açılma kapanma bölgelerinde, geleneksel hareket kestirimi yöntemleri yüksek öngörü hatası hesaplar. Bu yüzden, öngörü hatalarını değerlendiren damgalama algoritmaları düşük damgalama kapasitesi ve zayıf görüntü kalitesi verir. Öngörü hatalarını küçültmek için açılma kapanma bölgelerini algılayan algoritmaların hareket kestiriminde kullanılması gerekmektedir.	Açılma Kapanma Algılama, Tersinir Video Damgalama, Video Damgalama, Veri Saklama, Hareket Kestirimi
634	Sıvı kristallerde faz geçişlerinin tahmini için yeni bir araç	Lo Bu araştırmada Sıvı Kristallerden C37H59NO2, C37H59NO3 ve C41H67NO2 nin yüksek basınç ortamında Diferansiyel Termal Analiz (DTA) gereci ile Termal Analizi yapılmıştır. İncelenen Sıvı Kristallerin Faz geçiş sıcaklıkları, Entalpi ve Entropi değerleri araştırılmıştır. Ayrıca yapay zeka yöntemlerinden Yapay Sinir Ağlarını (YSA) kullanarak, yapay sinir ağlarından alınan sonuçlar ile belirli aralıklarda cihaz ile yapılan ölçümlerden elde edilen sonuçların uyumu gösterilmiştir. Aralık dışında kalan değerler için de yapay sinir ağlarından elde edilen değerler üretilmiştir. Bu çalışmada üç katmanlı ileri beslemeli geriye yayınımlı YSA modeli kullanıldı. Bu yaklaşım ile, YSA’nın faz geçişleri üzerinde yapılan çalışmaların tahmini için yararlı bir araç olduğunu kanıtlamıştır.	Diferansiyel Termal Analiz (DTA), Yapay Sinir Ağlarını (YSA), Kritik Sıcaklık, Entalpi, Sıvı Kristal
635	EEG Verileri Kullanılarak Fiziksel El Hareketleri ve Bu Hareketlerin Hayalinin Yapay Sinir Ağları İle Sınıflandırılması	Son yıllarda teknolojinin gelişmesi sonucunda beyin bilgisayar arayüzü ile ilgili çalışmalar artmıştır. Beyin Bilgisayar Arayüzü (Brain Computer Interface-BCI) yöntemlerinde Elektroansefalogram (Electroencephalogram-EEG) işaretleri yaygın olarak kullanılmaktadır. EEG verileri kullanılarak fiziksel hareketle hareketin hayali sınıflandırılabilmektedir. Bu çalışmada sağ elini kullanan ve hastalık durumu olmayan 21 yaşındaki bir erkeğe ait EEG verileri kullanılmıştır. Bu verilerin bir kısmı sol ve sağ elin ileri-geri hareketi esnasında kaydedilen EEG verileridir. Diğer veriler ise herhangi bir fiziksel hareket yapılmadan, hareketin hayal edilmesi durumu ile ilgili kayıtlardır. Welch metodu kullanılarak EEG verilerinin 1-48 Hz arasındaki frekanslarının güç yoğunlukları hesaplanmıştır. Elde edilen veri setleri tasarlanan Geri Yayılımlı Sinir Ağı (Backpropagation Neural Network- BPNN) ‘ na uygulanmıştır. Ağın eğitimi sonunda 4.6731x10-23 ortalama karesel hata (Mean Squared Error -MSE) değerine ulaşılmıştır. Hayal ile hareket verilerinden oluşan test veri seti eğitilen ağa uygulandığında, hayal ile hareket verileri % 99.9975 doğrulukla sınıflandırılmıştır.	EEG, backpropagation neural network, welch method, signal processing
636	İnsansız Hava Araçlarının (İHA) Sanal Gerçeklik Yazılımı ile Modellenmesi ve Farklı Kullanıcılar için Performans Analizleri	Günümüzde birçok araç otonom olarak kontrol edilmek istenmektedir. Bu çalışmaların en önemli uygulama alanlarının başında askeri ve sağlık alanları olması münasebeti öncelik arz etmektedir. Bunun amaç için simülasyon ortamlarının geliştirilmesi hem zaman hem de ekonomik olarak daha elverişli araçlar ve imkanlar sunmaktadır. Buradan hareketle geliştirilen bir 3D sanal gerçeklik yazılımı sayesinde farklı kullanıcıdan alınan hem EEG hem de EMG sinyalleri paralel olarak MATLAB ortamına aktarılmış olup bu sinyaller sınıflandırılarak sanal oyuna komut olarak aktarılmış ve insansız hava aracı uzaktan yönlendirile bilinmiştir. Sistemin başarısını test etmek için farklı denekler üzerinde oluşturulan farklı rotalar kullanılarak performans analizleri yapılmıştır. Bu sayede donanımdan bağımsız olarak insandan elde edilen sinyaller ile sanal gerçeklik ortamı bütünleştirilmiş ve yapılan deneyler sonucunda başarılı bir şekilde kullanılabileceği sonucuna varılmıştır.	Sanal gerçeklik yazılımı, Biyolojik Sinyal Sınıflandırma, İnsansız Hava Araçları
637	Öğrenmeli Vektör Kuantalama ile Beyin Bilgisayar Arayüzü Üzerine Bir Çalışma	Beyin-bilgisayar arayüzü (BCI) insan beyni ve bilgisayar arasında iletişim ve kontrol sağlayabilir. Beyin sinyallerinin saptanması, bu sistemler için en temel düzeydir. Manyetoensefalografi (MEG) beyin aktivitesini çözmek için invazif olmayan bir görüntüleme tekniğidir. MEG sinyalleri karmaşıktır ve çevresel olaylardan ve beynin fonksiyonel farklılıklarından kolayca etkilenebilir. BCI sistemleri için bu karmaşık sinyallerden bilgi almak zordur. Bu nedenle, bilgiyi anlamlı kılmak için ileri sinyal işleme teknikleri gereklidir. Bu çalışmada, manyetoensefalografi sinyallerini öğrenmeli vektör kuantalama (LVQ) ile sınıflandırarak LVQ algoritmasının başarısı ortaya konulmuştur. Sınıflandırma doğruluğu 10 kat çapraz doğrulama ile elde edilmiştir. Önerilen sınıflandırıcının performansı, MEG'e odaklanan ve aynı veri setini kullanan önceki yöntemler ile karşılaştırılmıştır.	Beyin-bilgisayar arayüzü, manyetoensefalografi, öğrenmeli vektör kuantalama, sınıflandırma
638	BT Sistemlerinde Veri Madenciliği Yöntemlerini Kullanarak Anomali Algılama: Karar Destek Uygulaması	Anomali tespiti üzerine çeşitli çalışmalar olmasına rağmen, büyük ölçekli ağ ortamları için uygun yaklaşımların eksikliği nedeniyle basit ve etkili anormali tespit yaklaşımları hala gereklidir. Mevcut çalışmalardaki analiz yöntemlerinde, genellikle ön tanımlı analiz tekniklerinin kullanıldığı, kapsam dışı durum ve olasılıkların dikkate alınmadığı ve danışmansız öğrenen yapay sinir ağları (NN) metotlarının yeterince kullanılmadığı görülmektedir. Alternatif olarak bu çalışmada özörgütlemeli harita ağları kullanımı tercih edilmiştir. Diğer çalışmalarda, genellikle ağ trafiğinden elde dilen veriler analiz edilirken, bu çalışmada diğer bilişim sistemi verilerinin de analizine ve alternatif olabilecek çözüm önerilerine yer verilmektedir. Ayrıca, büyük ölçekli ağ ortamlarında analiz edilecek verilerin büyük boyutlu olmasına bağlı olarak, analiz çalışmalarında işlemlerin daha hızlı gerçekleştirilebilmesi amacıyla uygulamada Bellek İçi Veritabanı Sistemleri (BİVTS) kullanılmıştır. Bilişim sitemlerindeki yönetim araçlarından edinilen uygulama log verilerinin analizi sonrasında anomali tespitinin %96 oranında başarı ile gerçekleştiği gözlenmiştir. Çalışmanın işletme ve kullanıcılarına bilişim sistemlerini izleme ve güvenlik takibi işlemlerinde ön tanımlama ihtiyacını ortadan kaldırarak, yoğun iş yükünü azaltma yönünde fayda sağlayacağı düşünülmektedir. Böylelikle, önemli bir maliyet kaleminin ortadan kalkacağı da düşünülmektedir. Ayrıca, öngörülemeyen hususlara bağlı güvenlik açıkları ve problemlerin, uygulama ile tespiti ve böylelikle birçok saldırı ve problemin önceden engellenileceği öngörülmektedir.	Veri Analizi, Anomali Tespiti, Yapay Sinir Ağları, SOM, Bellek İçi Veritabanı Sistemleri
641	Derin Öğrenme ile Kalabalık Analizi Üzerine Detaylı Bir Araştırma	Yapay sinir ağları ve makine öğrenmesi, uzun yıllardır birçok problemin çözümünde kullanılmıştır. Problemlerin ve modellerin karmaşıklaşması ve veri sayısındaki artış hesaplama yükünü de beraberinde getirmiştir. Bu çalışmada yapay sinir ağlarından derin öğrenmeye tüm geçiş süreci, modeller ve pratik uygulamalar kısa ve öz gösterilmiştir. Ayrıca donanım, yazılım ve kullanılan kütüphaneler hakkında da bilgiler verilmiştir. Özel olarak kalabalık analizi için kullanılan geleneksel yöntemler özetlenmiştir. Kalabalık analizi için literatürdeki derin öğrenme yaklaşımları detaylıca anlatılmış ve veri kümeleri tanıtılmıştır. Ayrıca son yıllarda yapılmış çalışmalar analiz edilmiş ve karşılaştırılmıştır. Sonuç olarak, kalabalık analizi, derin öğrenme yardımıyla başarılı sonuçlar alınan hem akademik hem de pratik bir çalışma alanıdır.	derin öğrenme, yapay sinir ağları, evrişimli sinir ağları, özyinelemeli sinir ağları, kalabalık analizi
642	Varyasyon Bazlı Kişisel Genetik Verilerin İlişkisel Veritabanı ile Organizasyonu	İlişkisel veritabanları halihazırda birçok hastanede ve klinikte hasta kayıtlarını ve tahlil sonuçlarını depolamak için etkin bir şekilde kullanılmaya devam etmektedir. Sekanslama teknolojilerinin gelişmesiyle birlikte sekanslama maliyetleri önemli bir ölçüde düşmüştür. Bunun yanında, kişiselleştirilmiş tıp uygulamalarının sayısı her geçen gün artmaktadır ve buna bağlı olarak depolanması ve sorgulanması gereken kişisel genetik verilerin boyutu da yükselmektedir. Her ne kadar ilişkisel veritabanları hasta kayıtlarını ve tahlil sonuçlarını depolamak için uygun olsa da kişisel genetik verilerin verimli bir şekilde depolanması için ek tasarımlara ve çözümlere ihtiyaç vardır. Bu çalışmada, varyasyon bazlı kişisel genetik verilerin ilişkisel veritabanına entegrasyonu için yeni bir çözüm önerilmektedir. Bu çözüm kapsamında, hem yapısal olmayan hem de yapısal varyasyon tipleri için formatlar geliştirilmiştir ve sıkıştırma algoritmaları kullanılmıştır. Önerilen yöntem 1000 Genom Projesi’nin yayınlamış olduğu 2504 kişiye ait gerçek veriler ile test edilmiştir. Yapılan analizler sonucunda, önerilen yöntemin ham sekans verisini saklamak için gereken alana kıyasla çok daha az bir alana ihtiyaç duyduğu görülmüştür.	ilişkisel veritabanı, veri formatı, genetik veri, varyasyon
644	Kısıtlanmış Boltzmann Makinesi Ve Farklı Sınıflandırıcılarla Oluşturulan Sınıflandırma İş Hatlarının Başarımının Değerlendirilmesi	Literatürdeki birçok sınıflandırıcı yöntemi en yüksek sınıflandırma doğruluğuna ulaşılması için kullanılmaktadır. Kısıtlanmış Boltzmann makinesi danışmansız öğrenmenin yapıldığı bir yapay sinir ağı olmasının yanı sıra, öznitelik elde etmekte kullanılan öğrenen bir bileşen olarak önem kazanmıştır. Çalışmamızda Bernoulli tipli kısıtlanmış Boltzmann makinesi ve farklı sınıflandırıcılar kullanılarak oluşturulan beş farklı iş hattının başarımları kıyaslanmaktadır. Bu iş hatlarında sırasıyla lojistik regresyon, karar ağacı, Gauss saf Bayes, Ada Boost ve rasgele orman sınıflandırıcı kullanılmıştır. Sınıflandırma sonucu değişiklikleri, bu sınıflandırıcıların elde ettiği tek başına sınıflandırma sonuçlarına kıyasla iş hatları kullanılarak gözlemlenmiştir. Deneysel sonuçlar, MNIST el yazısı rakam tanıma veri kümesi kullanılarak elde edilmiştir. Bu deneylerde kısıtlanmış Boltzmann makinesinin üstün parametrelerinin iki farklı düzeni kullanılmıştır. Bu sonuçlara göre, tek başına sınıflandırıcının sınıflandırma doğruluğunun deneylerdeki iş hatları kullanımı sayesinde daha iyi hale geldiği görülmüştür. En yüksek başarım %97,19'luk bir sınıflandırma başarı oranıyla elde edilmiştir. Önerilen iş hattı tasarımını kullanan modeller ilgili bireysel sınıflandırıcı ortalama başarımlarını en az %1 ilâ en çok %33 arasında iyileştirmiştir. Makalede tartışmaya da yer verilmektedir.	kısıtlanmış Boltzmann makinesi, sınıflandırma, makine öğrenmesi, elyazısı, rakam tanıma
646	BITCOIN’İN ARKASINDAKİ GÜÇ: BLOCKCHAIN POWER BEHIND BITCOIN: BLOCKCHAIN	Son yıllarda finans piyasasında “Kripto Para” kavramı gittikçe popülerlik kazanmış, borsa gibi günlük işlem hacimleri takip edilir duruma gelmiştir. Kripto para denilince birçok insanın aklına ilk olarak Bitcoin gelmektedir. Bitcoin piyasaya çıkan ilk kripto paradır. Bitcoin’den sonra benzer nitelikte birçok kripto para birimi ortaya çıkmıştır. Bitcoin gibi bu para birimleri de işlem görmekte ve çeşitleri gün geçtikçe artmaktadır. Bitcoin ve ardından diğer kripto para birimlerinin bu denli bir popülariteye ulaşması, arkasındaki teknolojik altyapı olan “Blockchain” sayesindedir. Blockchain’in getirmiş olduğu avantajlar devrim niteliğinde gelişmelere sebep olmuş ve insanlar kripto paralar ile sanal ortamda güvenli bir şekilde işlem yapabilme imkânı elde etmiştir. Blockchain teknolojisi Bitcoin ile birlikte duyulmaya başlamış olsa da icadı Bitcoin’in ortaya çıkmasından çok daha önceye dayanmaktadır. 1991 yılında bulunan Blockchain’in tanımını yapmadan önce toplumda genel kanı olan; Bitcoin ile Blockchain’in aynı kavramlar olduğu yanılgısına düşmemek faydalı olacaktır. Blockchain teknolojisi, Bitcoin uygulamasının temelinde yer alan teknolojidir, iki kavram aynı anlama gelmemektedir. 2008 yılında ortaya çıkan Bitcoin’in popülerliğinin artması ile birlikte Blockchain teknolojisi çalışılmaya başlanmış ve yapabilecekleri ortaya kondukça ilgi odağı olmaya başlamıştır. Blockchain teknolojisinin dağıtık veri tabanı yaklaşımı, sunmuş olduğu; aracısız, şeffaf, güvenli işlem gibi avantajları sayesinde birçok firma tarafından tercih edilmeye başlanmış, firmalar yeni projelerini Blockchain teknolojisi ile geliştirmeye başlarken aynı zaman mevcut sistemlerini taşıma yönünde eğilim göstermeye başlamıştır. Bu makalede, Blockchain’in temel yapısı, sunmuş olduğu avantajları ve tüm avantajlarının yanında uygulamaya geçişteki yaşanan tereddütlerin sebebi anlatılmaktadır.	Blockchain, Bitcoin, Dağıtık Veri Tabanı Mimarisi, Açık Muhasebe Defteri
647	İZMİR İLİ ÜZERİNDEKİ OLASI ETKİLERDEN DOLAYI OLUŞAN İKLİM DEĞİŞİKLİĞİNİN COĞRAFİ BİLGİ SİSTEMLERİ YARDIMIYLA MODELLENMESİ	İklim Dünya üzerinde yaşamın var olmasını sağlayan en önemli etkenlerden biridir. İklim, canlı ve cansız bütün varlıklar üzerindeki etkisinden dolayı tarih boyunca birçok bilim insanı tarafından incelenmiştir. Araştırmacılar iklimi oluşturan parametreleri (sıcaklık, yağış, nem güneşlenme süresi, rüzgâr, evapotranspirasyon vb.) farklı yöntemlerle birlikte kullanarak birçok iklim sınıflandırma yöntemleri ortaya koymuştur. Bu sınıflandırmaları ortaya koyarken farklı ölçütleri dikkate almışlar ve bu ölçütlere göre farklı sınıflandırma indisleri ortaya çıkarmıştırlar. Sınıflandırmalarla alakalı birçok formül mevcuttur. Bu formüllerin bazısı kısa ve basit, bazısı çok uzun ve karmaşıktır. Araştırmacılar bu formülleri kullanarak farklı bölgelerde farklı iklim tipleri ortaya çıkarmışlardır. Çalışmada iki ayrı iklim sınıflandırma yönteminin kullanılması ile Türkiye Meteoroloji Genel Müdürlüğü veri tabanından alınan 1980-2011 arasındaki meteorolojik verilerinin dönemler halinde incelenmiş, belirlenen sınıflandırma yöntemlerine göre düzenlenmiştir. Düzenlenen veriler coğrafi bilgi sistemleri yazılımları yardımı ile De Martonne ve Erinç sınıflandırma formüllerine uygun şekilde işleme konulmuş ve çalışma alanı olarak seçilmiş olan İzmir ilinin iklim değişikliği modellemesi gerçekleştirilmiştir. Böylelikle 1980-1989 ve 2006-2011 yılları arasında İzmir ilinde gösterilen iklim değişiklikleri tespit edilmiştir.	Coğrafi Bilgi Sistemleri, De Martonne İklim Sınıflandırması, Erinç İklim Sınıflandırması, İklim Değişikliği, İklim Modellemesi
648	PARMAK İZİ TANIMA İÇİN FARKLI SINIFLANDIRICILARIN KARŞILAŞTIRMALI BAŞARIM ANALİZİ	Bu çalışmada, güncel sınıflandırıcılar ve ayrıca literatürdeki mevcut bazı önemli ve yaygın sınıflandırıcılar kullanılarak parmak izi görüntüleri tanınmıştır. Çalışmada kullanılan sınıflandırma yöntemleri; destek vektör makineleri, k-en yakın komşu, Naive-Bayes, karar ağacı öğrenimi ve derin sinir ağlarıdır. Eğitim ve test veri setleri temel olarak 165 farklı parmağın dört farklı parmak izi görüntüsü alınarak elde edilmiştir. Her bir farklı parmak izi görüntüsüne ek olarak, bu izlerin yedi farklı döndürülmüş versiyonu da veri kümesini genişletmek amacıyla kullanılmıştır. Her parmak izi görüntüsünün özellik vektörü (parmak kodu), yönlü Gabor süzgeci ile süzgeçleme sonrası çıktı görüntülerindeki ilgilenilen (sektör) alanlarının ortalaması alınarak üretilmiştir. Parmak izi veri seti oluşturulduktan sonra, tüm sınıflandırıcılar parmak izi görüntülerini tanımak üzere eğitilmiştir. Detaylı simülasyon çalışmaları, parmak izi görüntülerinin tanınması amacıyla kullanılan sınıflandırıcılar arasında en başarımlı olanının derin sinir ağı tabanlı sınıflandırıcı olduğunu göstermiştir.	Derin sinir ağı, parmak izi tanıma, sınıflandırma
649	LATİS TABANLI ANLAM ÇÖZÜMLENMESİ İLE TÜRKÇE İŞARET DİLİ TERCÜME SİSTEMİ	Günlük hayatta insanlar; fikirlerini, düşüncelerini ve yaşadıklarını çevrelerindeki insanlara iletmek için birbirleriyle etkileşirler. İşitme ve konuşma engelli insanlar ise çevreleriyle bu etkileşimi sağlayamazlar. Başkalarıyla iletişim kurmak için işaret dilini kullanırlar. İşaret dili ise, işitme ve konuşma engellilerin kendi aralarında el hareketleri ve yüz mimikleri ile iletişim kurmalarını sağlayan ülkeden ülkeye değişen evrensel olmayan bir dildir. Bu anlamda yapılan çalışmanın amacı, işitme ve konuşma bozukluğu olan kişilerle normal insanlar arasındaki iletişimi sağlayan Türkçe İşaret Dili tercüme sistemini geliştirmektir. Önerilen bu sistemle işaret dilini gösteren el hareketleri, Kinect aygıtı yardımıyla yakalanarak Kontur Analizinde kullanılan algoritmalarla çözümlenmiştir. Çözümlenen görüntülerden elde edilen kelimelerin gerçek anlamları, Biçimsel Kavram Analizi Kuramı çerçevesinde hazırlanan tematik rol latisleriyle bulunmuştur. Gerçek anlamları bulunan bu kelimeler, içinde geçtikleri cümlelerle birlikte bilgisayar ekranında görüntülenmiştir. Böylece bu sistemle, engelli bir kişinin kitlesel bir kalabalıkla iletişim kurabilmesi sağlanmıştır. Ayrıca geliştirilen bu sistemle Türkçe’nin anlamsal çözümlenmesine de katkı sağlanması hedeflenmiştir.	Biçimsel kavram analizi, işaret dili tanımlama, kinect, kontur analizi, tematik rol latisleri
650	YAYGIN GÖRÜLEN DOSYA ENJEKSİYON ZARARLILARININ ANALİZİ VE SİSTEMATİK OLARAK TESPİTİ	Zararlı yazılım, işletim sistemlerinin işleyişini bozmak, veri hırsızlığı yapmak, dosyaları kullanılmaz hale getirmek, kişisel bilgisayar sistemlerine erişmek ve istenmeyen reklamları göstermek amacı ile kullanılan yazılımdır. AV-TEST Enstitüsü, her gün dünya üzerindeki farklı bölgelerden gelen 250,000'in üzerinde ki yeni zararlı yazılımı kayıt altına almaktadır. Zararlı yazılım türlerinden birisi de dosya enjeksiyon zararlılarıdır. Dosya enjeksiyon zararlıları işletim sistemleri üzerindeki çalıştırılabilir veya çalışmakta olan dosyalara enjeksiyon yaparak kullanıcıların istismarına neden olan zararlı yazılımlardır. Kurban bilgisayardaki dosyaları şifrelemek, zararlı sunucu bağlantısı kurmak, çalışmakta olan dosyalara bulaşıp sistemin yavaşlamasına sebebiyet vermek, çıkarılabilir sürücülere bulaşmak, bilgisayar donanımını kullanarak fiziksel hasarlara yol açmak etkileri arasındadır. Yapılan çalışmada, dünya üzerinde yaygın olarak görülen ve önem arz eden 10 farklı türde dosya enjeksiyon zararlısının Windows ve Linux tabanlı sanal laboratuvarlar üzerinde statik ve dinamik analizi gerçekleştirilmiş, elde edilen ortak özelliklere göre dosya enjeksiyon zararlılarını tespit etmek için bir algoritma önerilmiştir. Bu algoritma aracılığıyla statik ve dinamik analiz yapılarak girdi olarak verilen dosyanın zararlı olup olmadığı tespit edilebilmiştir.	Dosya enjeksiyon zararlıları, zararlı yazılım, zararlı yazılım analizi, siber güvenlik
652	Veri Görselleştirme ve İnfografikler	Bilgi insanın var olduğu günden sürekli birçok iletişim yöntemi ve bilimsel alanla etkileşim içerisine girmiştir. İnsanların bilgiyi paylaşma ihtiyacının artmasıyla, bilgi içeriğinin daha iyi anlaşılması için çok çeşitli görselleştirme yöntemleri uygulanmaya başlanmıştır. Bilgi aktarımının teknoloji, bilim, sanat ve kültür alanının genişlemesine paralel olarak gelişmesi sonucu uygulanmaya başlanan bu yöntemler bundan sonra ki süreçte de gelişmeye devam edecektir. Günümüzde bilgi, bilgilendirme tasarımının önemli bir kolu olan veri görselleştirmesiyle kendini ifade edebilmekte ve içeriğin iletilebilmesine önemli ölçüde olanak sağlamaktadır. Bu çalışmada “Veri Görselleştirmesi ve Bilgilendirme Grafikleri”nin, bilgilendirme amacına yönelik bilimsel katkısı ele alınmaktadır. Bu kapsamda bir veri görselleştirme aracı olarak yazının tanımı ve tarihsel oluşum süreci incelenmiş olup insanların geçmişten günümüze bilgi aktarmada kullandıkları veri görselleştirme yöntemlerinin tanımı, tarihsel süreç içerisindeki rolü, günümüze kadar değişen ve gelişen görselleştirme konuları ele alınmıştır. Bu konunun öncüleri ve ustaları örnek çalışmalarıyla birlikte incelenmiştir.Bununla birlikte, konunun temel ilke ve esaslarına yer verilerek ve konu bir tasarım disiplini içerisinde ele alınarak bilgilendirme tasarımıyla olan ilişkisi değerlendirilmiştir. Ayrıca, tasarımcının içerik ve estetik arasındaki dengeyi koruyarak anlaşılır bir görselleştirme oluşturma çabası içine girilmiştir. Son olarak, veri görselleştirmesinin güncel konumuna göre tasarım sürecindeki yöntem ve uygulamaları incelenerek uygulama alanları, günümüzdeki farklı ortamlarla olan bağı üzerinden değerlendirilerek örneklerle pekiştirilmiştir.	Veri görselleştirme, bilgilendirme grafikleri, veri sunumu
654	Quadcopter Uygulamaları için Kayma Kipli Kontrolörün Çok Parametreli Optimizasyonu	Uzun yıllardan beri, quadcopterler, yapısal sadeliği nedeniyle akademik alanda oldukça popülerdir. Ancak, bu özellik etkili bir denetleyici tasarlama sorununu ortaya çıkarmaktadır. Quadcopter için bir kontrolör tasarlamak oldukça karmaşıktır çünkü çok rotorlu yapının kontrolör parametrelerinin ayarlanması, çeviklik, uçuş verimliliği ve anlık reaksiyon için istenen performansı sağlamak bakımından zor bir problemdir. Böyle bir zorlukla başa çıkmak için, Karınca Koloni Optimizasyonu (ACO), Yayılmacı Yosun Optimizasyonu (IWO) ve Ateş Böceği Optimizasyonu (FO) algoritmaları, kayma kipli kontrolörün (SMC) optimal parametrelerini elde etmek için uygulanmıştır. SMC, quadcopter'in hem durumsal hem de pozisyon kontrolü için çift katmanlı olarak tasarlanıp kullanılmıştır. Farklı sayıda parametreye sahip altı değişkenin hesaba katılmasıyla optimize edilecek toplam parametre sayısı on dokuz olmuştur. Bu da karmaşık bir ince ayarlama problemini ortaya çıkartmaktadır. Bu sayısal çalışmada, optimizasyon algoritmalarının performans sonuçları, yakınsama oranı ve maliyet fonksiyonuna göre karşılaştırmalı olarak sunulmuştur.	quadcopter, karınca kolonisi optimizasyonu, ateş böceği optimizasyonu, yayılmacı yusun optimizasyonu, kayma kipli kontrol
655	ÖRGÜN VE UZAKTAN EĞİTİM ÖĞRENCİLERİ İÇİN KULLANILABİLİRLİK ARAŞTIRMASI: MARMARA ÜNİVERSİTESİ WEB SİTESİ	Web siteleri kullanıcılara belirli amaçlar doğrultusunda çeşitli içerikler sunan yapılardır. Gerek içerik gerekse tasarım kapsamında, sitelerin kullanıcılara hitap etmesi veya kullanıcıların ilgisini çekmesi önemlidir. Dolayısıyla web sitelerindeki eksikliklerin fark edilmesi, kullanıcı deneyimleri ve yorumlarıyla paralel olarak iyileştirmelerin yapılması önem taşımaktadır. Çünkü kullanıcı açısından site üzerinde istediği bilgiye ulaşabilmesi ve gerçekleştirmek istediği işlemi sorunsuz yapabilmesi önemlidir. Bu çalışmada, kullanıcı deneyimlerini incelemek üzere, Marmara Üniversitesi web sitesi, örgün ve uzaktan eğitim öğrencileri açısından ele alınarak incelenmiştir. Çalışmanın amacı, örgün ve uzaktan eğitim öğrencilerinin ihtiyaç duydukları bilgilere erişmede hangi zorluklarla karşılaştıklarının belirlenmesi ve iki grup arasındaki davranış farklılıklarının tespit edilerek üniversitenin iki öğrenci grubu için etkili web siteleri düzenleyip düzenlemediğinin incelenmesidir. Katılımcılar, daha önce Marmara Üniversitesi’nin web sitesini ziyaret etmemiş lisansüstü düzeyde öğrenci olan toplam 10 kişiden oluşmaktadır. Bu katılımcılar üniversiteden seçilen örgün ve uzaktan eğitim programlarının web sitelerinde, belirlenen görevleri yerine getirmişlerdir. Çalışmada kullanıcı deneyimi; ekran kayıtları ve anket sonuçlarına bağlı olarak incelenmiştir. Bulgulara göre her katılımcının görevler için harcadıkları süreler arasında istatistiksel olarak anlamlı bir fark bulunmuştur. İki grubun görevler için harcadıkları ortalama süre ve anket sonuçlarına göre yapılan analizde anlamlı bir farklılık tespit edilmemiştir. Çalışmanın sonuçlarının, üniversitelerin örgün ve uzaktan eğitim web sitelerinin geliştirilmesi açısından faydalı olacağı düşünülmektedir.	kullanılabilirlik, web sitesi, insan bilgisayar etkileşimi
656	BÜTÜNLEŞİK AFET YÖNETİM SİSTEMLERİNDE KARAR DESTEK SİSTEMİ GELİŞTİRİLMESİ: MOBİL UYGULAMA ÖRNEĞİ	Afet insanların günlük hayatlarını aniden kesintiye uğratan doğa veya insan (teknoloji) kaynaklı olaylardır. Afetlerin etkileri ortaya çıktığı oluşum kaynaklarına, ülkeye, sosyokültürel yapısına ve mücadele için aldıkları önlemlere göre değişiklik göstermektedir. Bütünleşik Afet Yönetimi (BAY) bilgi ve iletişim teknolojilerinin afet yönetiminde etkin kullanılması şeklinde tanımlanabilir. Karar Destek Sistemi (KDS), karmaşık problemleri bilgisayar yardımı ile önceden belirlenen kısıtlamalara göre çözen kural tabanlı sistemlerdir. Karar Destek Sistem tanımından da anlaşılacağı gibi bilgisayar sistemi üzerinde çalışmalı, zor bir problemi çözebilmeli, belirlenen kurallara göre karar verebilmeli ve sonuçları kesin olmalıdır. Bu çalışmada afetlerde kullanılması öngörülen veritabanı tasarlanmış, bu veritabanına afetleri sınıflandıran GLIDE kodları girilmiş, geliştirilen matematik modelin KDS tarafından kontrol edilerek en iyi çözümü bulacak bilgisayar kodları yazılmış, sonuçlar mobil ve sunucu tarafında kullanılacak şekilde sınıflandırılmıştır. Elde edilen matematik modelin sonuçları Android ekosistemine ait programlama ortamına aktarılmıştır. Bir afet sonrasında BAY sistemine ait lojistik işlerin afet yönetim sistemine uygun olarak önerilen KDS ile yürütülebileceği gösterilmiştir.	bütünleşik afet yönetimi, afet yönetimi, karar destek sistemleri
657	YÜZ TANIMA UYGULAMALARINDA ÖZYÜZLER VE YAPAY SİNİR AĞLARININ KARŞILAŞTIRILMASI	Bu çalışma ile yüz tanımanın iki temel metodu olan görünüm ve öznitelik tabanlı yöntemlerin modellenerek karşılaştırılması ve iki metodun yüz tanıma sistemlerinde farklı alternatifler oluşturacak şekilde modellenmesi amaçlanmıştır. Bu amaçla görünüm tabanlı yöntem için özyüzler ve öznitelik tabanlı yöntem için ise yapay sinir ağları kullanılmıştır. Özyüzler ve yapay sinir ağları için farklı veri tabanları kullanılarak sistemler eğitilmiş ve test verileri ile yöntemlerin sonuçları karşılaştırılmıştır. Farklı durumlardaki tanıma performansları ve yüz tanıma probleminin zorlukları karşısındaki başarımları değerlendirilmiştir. İki sistemin farklı durumlar için birbirinin alternatifi olabileceği belirlenmiştir.	Yüz Tanıma, Özyüzler, Yapay Sinir Ağları
658	KURUMSAL BİLGİ GÜVENLİĞİ YÖNETİM SİSTEMİ YAZILIMLARI: ÖRNEK BİR YAZILIM GELİŞTİRİLMESİ	Kişisel ve kurumsal bilgi güvenliği artık günümüzde birbiri ile doğrudan ilişkili kavramlar haline gelmiştir. Birçok kurum, kuruluş ve firma müşterileri veya çalışanlarının kişisel bilgilerini korumanın yanı sıra kurumsal açıdan önemli olan bilgi varlıklarını da korumak zorundadır. Bu yüzden dünyaca kabul görmüş standartları uygulamak ve kurumsal bilgi güvenliğini sağlamak bir gereklilik halini almıştır. Günümüzde ISO/IEC 27001 bilgi güvenliği standardı gibi standartlara uygun bilgi güvenliği yönetim sistemleri (BGYS) uygulamalarının kurumlar ya da firmalar tarafından gerçekleştirilmeye çalışıldığı görülmektedir. Bu noktada bir BGYS sistemini dinamik bir yazılım sistemi ile oluşturmak daha hızlı ve etkili bir sonuç verecektir. Bu çalışmada bir BGYS sisteminin temel unsurları açıklanmış ve geliştirilen açık kaynak kodlu BGYS yazılımı incelenmiştir.	bilgi güvenliği, ISO/IEC 27001, BGYS
662	METİN MADENCİLİĞİ TEKNİKLERİ İLE SOSYAL AĞLARDA BİLGİ KEŞFİ	al ağların popülerleşmesi ile birlikte sosyal medya ortamlarındaki veri akışı artmıştır. Verinin artması, yapısal olmayan veri miktarını arttırmış, dolayısıyla veriden anlam çıkarabilme yeteneği olan, otomatik olarak duygu analizi yapan karar destek sistemlerinin önemi artmıştır. Bu çalışmada sosyal ağlardan daha yararlı bilgilere ulaşmak, kişilerin bulundukları çevrede gitmeyi planladıkları mekânlar hakkındaki görüşlerini otomatik olarak yorumlamak amacıyla, metin madenciliği ve duygu analizi teknikleri uygulanarak bir karar destek sistemi geliştirilmiştir. Olumlu ve olumsuz görüşler gerçek zamanlı olarak belirlenmekte ve duygu analizleri otomatik bir şekilde yapılmaktadır. Metin madenciliği tekniklerinin uygulanması için gerekli olan veri setleri insanların dünya üzerinde herhangi bir şehirde yemek, içmek, alışveriş yapmak veya ziyaret etmek için mekânları bulmalarını sağlayan Foursquare sosyal paylaşım platformunda bulunan yorumlardan oluşturulmuştur. İngilizce için kullanılan duygu analizi yöntemlerinin Türkçede göstereceği tepkiler incelenmiş ve Türkçeye özel yeni bir yöntem geliştirilerek duygu analizi metotları ile birleştirilmiştir. İkili sınıflandırmada %81,97, üçlü sınıflandırmada ise %84,49 başarı oranı elde edilmiştir.	Metin Madenciliği, Duygu Analizi, Sosyal Ağlar, Doğal Dil İşleme, Karar Destek Sistemleri
665	Telekomünikasyon Sektöründe PSO ile Müşteri Bölümlemesi	Rekabetçi piyasa ekonomisi koşullarında, işletmelerin gelişiminde etkili olan en önemli kaynak müşterilerdir. Farklı müşteri gruplarının tercihlerini, alışveriş tutumlarını ve fiyat duyarlılıklarını anlamak pazarlama faaliyetlerinin yönelimi açısından çok önemlidir. Bu durumda müşteri segmentasyonu hedef pazardaki uygun müşteri gruplarını seçmek için kullanılmaktadır. Bu çalışmada Türkiye'nin ilk 100 telekomünikasyon şirketlerinden birine müşteri segmentasyonu uygulanmıştır. Çalışmada yer alan firma, veri ambarında müşteri davranışlarıyla ilgili çağrı detayları, fatura bilgisi, müşteri demografik özellikleri gibi çok miktarda veri toplamıştır. Bu verilerin boyutu, manuel analizin mümkün olmadığı kadar büyüktür. Bununla birlikte; bu veriler operasyonel ve stratejik amaçlar için uygulanabilecek değerli bilgileri barındırmaktadır. Bu verilerden anlamlı bilgi çıkarmak için gelişmiş veri madenciliği teknikleri gereklidir. Bu çalışmada, PSO tabanlı kümeleme tekniği ve DB uygunluk fonksiyonu ile müşteri segmentleri belirlenmiştir.	Müşteri Segmentasyonu, Kümeleme, Meta Sezgisel Optimizasyon, PSO
666	Site-içi Aramalar ve Apriori Algoritması Kullanılarak Web Sitesi Ziyaretçilerinin İhtiyaç Tespitine Yönelik Bir Örnek Olay İncelemesi	Bugün web siteleri, milyarlarca insan tarafından kullanılmaktadır. Bir kişinin/topluluğun/kurumun veya markanın; web sitesi aracılığı ile daha çok kişiye ulaşabilmesinde, takipçileri tarafından kabul görmesinde ve böylelikle hedeflediği başarıyı yakalayabilmesinde, site ziyaretçilerinin ihtiyaçlarının tespit edebilmesi son derece önemlidir. Tespit edilen bu ihtiyaçlar, bir web sitesinin tasarım ve içerik yönünden geliştirilmesinde kilit rol oynamaktadır. Bu çalışmanın amacı; site-içi aramalar ve apriori algoritması kullanılarak web sitesi ziyaretçilerinin ihtiyaç tespitine yönelik bir örnek olay incelemesi sunmaktır. Bu kapsamda, veri seti olarak Kırklareli Üniversitesi web sitesinden (www.klu.edu.tr) elde edilen bir aylık web günlük dosyası kullanılmıştır. Analiz süreci, Veri Madenciliği için Çapraz Endüstri Standard Süreç Modeli (CRISP-DM: CRoss-Industry Standard Process for Data Mining) çerçevesinde ele alınmıştır. Üniversite kayıtlarıyla ilgili işlemlerin yoğun olarak gerçekleştirildiği aya yönelik yapılan analizler sonucunda; ziyaretçiler tarafından gerçekleştirilen aramalarda çoğunlukla “Yatay Geçiş”, “Kayıt Yenileme”, “Ders Programı”, “Ders Kayıtları”, “Harç” ve “Kontenjanlar” kelime/kelime gruplarının bulunduğu gözlemlenmiştir. Apriori algoritması ile gerçekleştirilen analizler sonucunda, sırasıyla “Yatay Geçiş” (1177 kez), “Harç” (889 kez) ve “Ders Programı” (600 kez) aramalarının yapılan tüm aramaların başında geldiği tespit edilmiştir. Üniversite web sitesinin daha iyi hizmet vermesine olanak tanıyacak; “Ders Programı ve Yatay Geçiş aramalarını yapan ziyaretçilerin %60’ı Harç kelimesini de aramıştır” şeklinde çeşitli birliktelik kuralları çalışmada paylaşılmıştır.	Apriori Algoritması, Web Günlük Dosyası Analizi, Web Madenciliği, Ziyaretçi İhtiyaçları
667	Mobil BOTNET İle DDOS Saldırısı	Akıllı mobil cihazlar dünyadaki milyarlarca insanın kullandığı bir teknolojidir. Bu mobil cihazların internet, konum belirleme sistemleri (GPS), kablosuz iletişim ve sağlık uygulamaları gibi ileri düzey yetenek ve teknolojilerinin gelişimiyle kullanım oranları artmıştır. Mobil cihazların kullanım oranın artması zararlı yazılım geliştiricilerin bu alana olan ilgisini arttırmıştır. Değişik konularda büyük bir kullanım yelpazesine sahip olan bu cihazlar, güvenlik açısından henüz gelişme döneminde olan mobil işletim sistemleri nedeniyle zararlı yazılımların hedefi haline gelmiştir. Buna rağmen bilgisayar ile karşılaştırıldığında daha düşük güvenlik politikalarına sahip olduğu görülmektedir. Mobil cihaz kullanıcılarının, bilgisayar kullanıcılarına nazaran güvenlik güncelleme ve uygulamalarına yeterince önem vermedikleri tespit edilmiştir. ANDROID ve iOS sektördeki en popüler mobil işletim sistemleridir. ANDROID, akıllı cihaz pazar payının büyük bir kısmına sahip olması ve açık kod kaynaklı olması nedeniyle zararlı yazılım geliştiricilerin hedefi olmaya devam etmektedir. Son zamanlarda ortaya çıkan ve ANDROID cihazlarını hedef alan en tehlikeli tehditlerden birisi BOTNET saldırısıdır. Bu makalede, mobil BOTNET saldırılarının tanımı ve hâlihazırda mevcut BOTNET ailelerinin bir analizi ve DDOS maksadıyla kullanımı örnekler ile sunulmaktadır. Bu örnekleri analiz ederek, BOTNET saldırılarının ortak özellikleri ve davranışları açığa çıkarılacaktır. Bu sayede, kullanıcı farkındalığının artması ve cihazları üzerinde gerekli güvenlik güncellemelerini yapmaları ve resmi olmayan uygulama mağazalarından elde edilmiş yazılımları daha dikkatli kullanması sağlanacaktır.	Akıllı Mobil Cihaz, Mobil İşletim Sistemi, ANDROID, Mobil Uygulama, Zararlı Yazılım, DDOS, BOTNET
668	Android İşletim Sisteminde Whatsapp Uygulamasının Adli Bilişim Açısından İncelenmesi	Günümüzde pek çok kişinin sahip olduğu sosyal medya hesapları insanların vazgeçilmez iletişim araçları haline gelişmiştir. Yaygın kullanılan uygulamalardan biri olan WhatsApp artık akıllı telefon sahibi olan bireylerin birçoğunun telefonunda bulunmaktadır. Uygulama internete sahip tüm akıllı telefonlarda mesajlaşma, görüntülü sohbet gibi pek çok avantajlar sağlamaktadır. Bu kadar yaygın kullanılan bu uygulama adli süreçlere yardımcı olabilecek pek çok delil içerebilmektedir. Bu çalışmada sosyal medya kullanımının büyük bir hızla arttığı günümüzde yaygın kullanılan WhatsApp uygulamasının adli bilişim açısından incelenmesi sunulmuştur. Çalışmada Android tabanlı bir telefon rootlu ve rootsuz olarak incelenerek elde edilebilecek veriler ve konumları gösterilmiştir.	adli bilişim, elektronik delil, WhatsApp, siber güvenlik, mobil adli bilişim
669	Aksiyomatik Tasarim ile Tedarikçi Seçimi: Bebek Mamasi Üretimi için Türkiye'de Bir Uygulama	Günümüz dünyasında araştırmacılar, üretim süreçlerini iyileştirmek ve daha düşük maliyet değerleri ile üretim yapmak için daha fazla çalışmaktadırlar. Bu amaçlara yönelik olarak birçok analitik ve sezgisel yaklaşım önerilmiştir. Bu çalışmada, Türkiye'de pazarın en büyüklerinden biri olan bir bebek maması üreticisi için tedarikçi seçim problemi ele alınmaktadır. Gıda üretimi insan hayatı için büyük önem taşımaktadır; bebek formüllerinin üretimi ve bu süreçle ilgili kararlarsa daha da önemlidir. Literatürde bu önemli probleme ilişkin bir çalışma bulunmamaktadır. Çözüm prosedürü boyunca, tedarikçi seçiminde hem nitel hem de nicel faktörlerin birlikte değerlendirilmesini sağlayan Bulanık Aksiyomatik Tasarım (AD) kullanılmıştır. Bu çalışma kapsamında, bulanık ve kesin bilgilerin birlikte değerlendirilebilmesine izin verdiği için, diğer Çok Kriterli Karar Verme yöntemlerine kıyasla daha avantajlı olan AD'nin ikinci aksiyomu olan bulanık bilgi aksiyomu kullanılmış ve tedarikçilere, hiyerarşik bir değerlendirme sunulmuştur.	Tedarik Zinciri Yönetimi, Tedarikçi Seçimi, Çok Kriterli Karar Verme, Aksiyomatik Tasarım
673	Derin Öğrenme Algoritmalarının Yaprak Sınıflandırma Başarımlarının Karşılaştırılması	Bu makalede, bitki yapraklarının sınıflandırılması için kullanılan pek çok yönteme karşı derin öğrenme yoluyla sınıflandırılması yapılarak derin öğrenme algoritmalarının başarımları ortaya konulmuştur. Görüntü işleme yöntemleri ile yapılan sınıflandırma işlemlerinde ön işlem, özellik çıkarımı ve sınıflandırma yöntemi aracılığı ile sonuç alınmaktadır. Derin öğrenme yöntemlerinde yapılan işlemlerde bu gibi işlemlere ihtiyaç duyulmamaktadır. Derin öğrenme yöntemlerinde, ön işlem ve özellik çıkarım gibi aşamalar Konvolüsyonel Sinir Ağları aracılığı ile gerçekleştirilmektedir.Bu çalışmada, yaprak örüntüsü olarak kullanılan veri tabanında, görüntü örnekleri 32 sınıftan oluşan yaklaşık 1900 görüntü vardır. Her bir görüntü sınıfı için ortalama 60 adet görüntü yer almaktadır. Burada yer alan görüntüler yansıma ve tersleme işlemleriyle 4 katına çıkarılmış yaklaşık olarak 7600 görüntü ile işlemler yapılmıştır.Derin öğrenme yöntemlerinden ise AlexNet, Vgg16, Vgg19, ResNet50, GoogleNet gibi derin öğrenme algoritmaları kullanılmış her bir algoritma için yaprak sınıflandırma uygulaması yapılarak, başarımları değerlendirilmiştir.	Derin Öğrenme, Evrişimsel Sinir Ağları, Yaprak Sınıflandırma, Derin Öğrenme Algoritmaları
677	Tarımsal ürün bilgilerinin bir gezgin robot yardımıyla temin edilen görüntülerin işlenmesi yoluyla analiz edilmesi	Robotik sistemlerin bir çeşidi olan gezgin (mobil) robotların kullanımı, günlük yaşamımızın farklı alanlarında gelişerek arttığı görülmektedir. Bu çalışmada, görüntü işleme yöntemi ile tarımsal ürün bilgilerinin analiz edilmesi için gezgin robotik sistemin kullanılması ve sistem kurulması aşamasında ortaya çıkabilecek problemlerin çözüm yollarının belirlenmesi amaçlanmıştır. Kablosuz veri iletimi kullanılarak gezgin robot üzerinden gönderilen görüntü, ortam sıcaklığı ve nem verileri kullanıcı tarafına aktarılmıştır. Böylece, kullanıcı tarafında görüntü işleme yöntemlerinden faydalanılarak geliştirilen yazılım sayesinde görüntü verilerinden bazı bilgiler elde edilmektedir. Görüntü işleme tekniklerinin kullanıldığı yüz tanıma ve ürün bilgisi analiz denemelerinde gezgin robot üzerindeki kameranın kalitesi, ortam aydınlatması, gölgelenme, ürünlerin fiziksel yapıları ve yüz eğitim sayısı robotik sisteme doğrudan etkisi olduğu anlaşılmıştır. Araştırma sonucunda robotik sistemin arazide rahat hareket edebilmesi için hareket sisteminde kullanılan mekanik yapının sanayi tipinde olması gerektiği görülmüştür.	Görüntü işleme, robotik, tarımsal analiz, ürün bilgisi
679	Asimetrik üç serbestlik dereceli bir düzlemsel paralel robot mekanizmasının kinematik analizi	Bu çalışmada üç Serbestlik Derecesine (SD) sahip bir düzlemsel paralel robot mekanizmasının kinematik analizi gerçekleştirilmiştir. Seçilen mekanizmanın diğer düzlemsel mekanizmalardan farkı asimetrik bacak yapısına sahip olmasıdır. Asimetrik yapıyı elde etmek için 3-RPR (R:Dönel eklem, P: Aktif prizmatik eklem) yapısındaki simetrik bir düzlemsel robot mekanizmasının bir bacağı RRR (R: Aktif dönel eklem) tipi bacak ile değiştirilmiş ve bu sayede RPR2RRR1 adını verdiğimiz asimetrik düzlemsel paralel robot mekanizması elde edilmiştir. Bu mekanizma için ters kinematik, Jacobian matrisi ve tekil noktalardan bağımsız çalışma uzayı analizi ile ilgili hesaplamalar gerçekleştirilmiştir. Ayrıca bu mekanizmanın performansı simetrik düzlemsel bir paralel robot mekanizması olan 3-RPR mekanizması ile karşılaştırılmıştır. Elde edilen sonuçlara göre önerilen mekanizmanın çalışma uzayının hem uç işlevci tarafından ulaşılabilinen nokta sayısı hem de yönelim açısının sınır değerleri yönünden 3-RPR mekanizmasından daha iyi olduğu gösterilmiştir.	Düzlemsel paralel robot mekanizmaları, 3 DOF, kinematik analiz, Çalışma uzayı analizi
680	Görüntü işleme teknikleri ve kümeleme yöntemleri kullanılarak fındık meyvesinin tespit ve sınıflandırılması	Yapılan çalışmada, ortamda bulunan nesnelerin gerçek zamanlı olarak tespit edilmesi, sınıflandırılması ve elde edilen sonuçlar sunulmaktadır. Önerilen yönteme ait deneysel çalışmaların gerçekleştirilmesinde fındık meyvesi kullanılmaktadır. Çalışma ortamında bulunan fındıklara ait görüntü, kamera ile alındıktan sonra görüntü işleme teknikleri kullanılarak işlenmektedir. Fındıkların görüntü düzlemi üzerinde kapladıkları boyut ve alan verileri hesaplanmaktadır. Elde edilen veriler değerlendirilerek, fındıklar gerçek zamanlı olarak küçük (K1), orta (K2) ve büyük (K3) olmak üzere üç sınıfa ayrılmaktadır. Bu işlem ortalama tabanlı sınıflandırma ve K-means kümeleme yöntemleri kullanılarak gerçekleştirilmektedir. Küme merkezlerinin belirlenmesi ve sınıflandırma işlemi fındık meyvesi verilerinden elde edilen bilgi veritabanı kullanılarak sağlanmaktadır. Çalışma ortamında bulunan fındık meyveleri, görüntü işleme teknikleri kullanılarak %100 başarımla tespit edilmektedir. Fındık meyvelerinin, ortalama tabanlı ve K-means kümeleme yöntemleri kullanılarak sınıflandırılması karşılaştırılmaktadır. Karşılaştırma sonucunda, gerçeklenen iki yöntemin %90 ile %100 oranında benzerlik gösterdiği bulunmaktadır.	Görüntü İşleme, Nesne Tespiti, Morfoloji, Moment, Kümeleme
681	İstatistiksel metotlar ve yapay sinir ağları kullanarak kısa dönem çok adımlı rüzgâr hızı tahmini	Bu çalışmada TÜBİTAK T60 ulusal gözlem evi meteoroloji istasyonunun 2016 yılı nisan ayı içerisinde yaptığı gözlem sonuçları PHP programlama dili kullanılarak web sitesi üzerinden derlenmiştir. Elde edilen rüzgâr hızı verileri istatistiksel ve yapay sinir ağı metotları kullanılarak incelenmiş ve meydana getirilen zaman serisi üzerinden ileriye yönelik rüzgâr hızı kestirimlerinde bulunulmuştur. Yapılan hesaplamalar ve gerçek veriler ile kıyaslamalar sonucunda incelenen ARIMA modelleri ve yapay sinir ağları arasında belirgin bir hata oranı farkı görülmüştür. Literatürde yer alan rüzgâr hızı tahmin çalışmaları genellikle sadece tek adım tahmin başarısı üzerinde yoğunlaşırken, önerilen çalışmada sık kullanılan tahmin metotlarının ileriye dönük 12 adım seviyesinde ayrıntılı değerlendirilmeleri gerçekleştirilmiştir.	Rüzgâr hız tahmini, ARIMA, NAR, yapay sinir ağı, zaman serileri, kısa dönemli tahmin metotları
682	İnsansız Hava Aracı (İHA) Veri Linki İçin Raspberry Pi 3 ile https Üzerinden Güvenli Video Transferi Uygulaması	İHA'ların yaygınlaşması ile birlikte, güvenilirlikleri ile ilgili sorular son zamanlarda artmıştır. Genellikle keşif, gözetleme ve istihbarat amacıyla kullanıldıkları için hava araçlarının fiziksel olarak sağlam olması, yazılım ve veri transferinin güvenilir olması çok önemlidir. İHA güvenliği ve güvenilirliği söz konusu olunca ilk ele alınması gereken unsur veri link alt sistemi. İHA'lar birçok firma tarafından üretilmekle birlikte, veri linki/iletişim güvenliği problemi halen devam etmektedir. Uzun mesafelerde doğru bilgiye doğru noktaya göndermek çok önemlidir. Bu makalede, güvenli veri linki üzerinde çalışmak için oluşturulmuş bir temsil ortamı ve bu ortamda İHA sistemlerinde video transferi için geliştirilen yeni bir yöntem sunulmuştur. Temsili ortamda, Raspberry Pi 3, Picamera ve https ile bir veri bağlantı sistemi tasarlanmış ve yöntem deneyler ile doğrulanmıştır. Güvenli görüntü aktarma yönteminde, var olan yöntemler (Motion-Jpeg, TCP/IP, TLS/SSL ve kullanıcı kimlik doğrulama/yetkilendirme sistemi) farklı bir alan olan İHA sistemine uyarlanmış ve birlikte kullanmıştır. Bu yöntem düşük maliyet ve güvenilirlik nedeniyle İHA sistemlerinde başarıyla kullanılabilmektedir.	motion-jpeg, İHA, very linki güveliği, raspberry Pi 3, picamera, https, video aktarımı, motion-jpeg
683	Vücut Alan Ağlarındaki Medikal Cihazların ve Mobil Sağlık Uygulamaların Güvenlik Analizleri	Sağlık alanındaki teknolojik gelişmelerle birlikte insan vücudu ile etkileşimde bulunan medikal cihazlardan oluşan Vücut Alan Ağları (BAN) geliştirildi. Bu sayede örneğin insan kan basıncını ya da insülin değerini otomatik ölçen ve hastane yönetim sistemlerine aktaran mobil cihazlar günlük hayatta kullanılmaya başlandı. Bu medikal cihazlar bir yandan sağlık yönetimini iyileştirirken diğer taraftan bunlara yapılacak izinsiz müdahale ile insan sağlığını riske atabilmekte hatta ölümlere neden olabilmektedirler. Bu çalışmamızda Kablosuz Vücut Alan Ağları (WBAN)’nda kullanılan medikal cihazların ve mobil sağlık uygulamalarının güvenlik analizleri gerçekleştirildi. Öncelikle WBAN’ın tehdit modellemesi yapılarak WBAN’da ki özellikle uzaktan erişilebilir medikal cihazların karşı karşıya kaldıkları bütün tehditler ve riskler belirlendi. Akıllı cihazlar üzerinde çalışan mobil sağlık uygulamaları için güvenlik analizleri ve güvenlik sızma testleri gerçekleştirildi. Ayrıca, WBAN sistem tasarımı için güvenli mimari prensipleri belirlendi.	WBAN mimari, WBAN güvenlik analizi, mobil uygulama sızma testi, sağlık güvenliği
684	CBS Tabanlı Yerleşilebilirlik Analizi: Çiğli İlçesi Örneği	Günümüzde kentler insanların gündelik ve sosyal ihtiyaçlarını karşılayamamaktadır. Bunun sonucunda, yerleşim alanları, aslında yerleşmeye uygun olmayan alanlara doğru kaymaya başlamıştır. Bu durum, yapılaşmamış alanların zarar görmesine, ekolojik dengenin bozulmasına ve çeşitli afetlerin meydana gelmesine neden olmaktadır. Bu tür sorunların yaşanmaması için şehirlere uyum içinde eklenecek planlı yeni yerleşim alanları kurulması sağlanmalıdır. Yerel nitelikler göz önünde bulundurularak kentsel alanlarda oluşabilecek kritik problemlerin önlenebilmesi amacıyla karar vericiler tarafından stratejiler geliştirilmelidir. Bu stratejilerin geliştirilmesi için başvurulacak yöntemlerden biri yerleşime uygunluk analizidir. Bu yöntemin uygulanması sürecinde CBS’den önemli ölçüde yararlanılmaktadır. Bu çalışmanın amacı, İzmir kentinin merkez ilçelerinden biri olan Çiğli ilçesinin merkezi ve yakın çevresinde yeni gelişim alanları için en uygun alanın yer seçim kriterlerine göre belirlenmesi ve CBS kullanılarak yerleşilebilirlik analizinin yapılmasıdır. Mekansal analizlerden elde edilen sonuçlara göre, ilçe merkezinin doğusunda kalan ve kentsel dönüşüm kapsamına alınan bölge, diğer alternatif alanlarla karşılaştırıldığında, yeni gelişim alanları bakımından uygun bulunmuştur. Analiz sonuçları tartışılmış ve alan özelinde çeşitli öneriler geliştirilmiştir.	Yerleşime uygunluk, Çok kriterli karar verme, Coğrafi Bilgi Sistemleri (CBS), Kentsel gelişim alanları
685	Yazılım Ürün Hattı Mühendisliği Sürecinin Essence Çerçevesi ile Modellenmesi	Literatürde birçok yazılım ürün hattı mühendisliği (YÜHM) yöntemi tarif edilmiş olmasına rağmen bu yöntemlerin pratikte uygulanması çoğu zaman kolay olmamaktadır. YÜHM'in beklenen hedeflerini gerçekleştirmek ve yöntemleri doğru uygulamak için hem yöntemleri hem de yapısal öğeleri tam olarak anlamak gereklidir. Essence çerçevesi, son zamanlarda plan güdümlü yöntemler ve çevik yöntemler de dahil olmak üzere geniş bir alana yayılmış yazılım geliştirme yöntem setinin modellemesi için önerilmektedir. Şu ana kadar, sadece tekil sistem geliştirme yöntemine uygulanan Essence çerçevesi henüz YÜHM yöntemleri için uygulanmamıştır. Bu çalışmada, YÜHM yöntemlerinin daha iyi anlaşılmasını sağlamak ve uyarlaması konusunda bir vizyon oluşturmak için seçilen YÜHM yönteminin Essence çerçevesi ile modellenmesi gerçekleştirilmiştir. Çalışma sonucunda, Essence çerçevesi ve YÜHM hakkında elde edilmiş olan deneyim ve öğrenilmiş dersler, endüstriyel olarak HAVELSAN bağlamında, sunulmuştur.	Essence Çerçevesi, Yazılım Ürün Hattı Mühendisliği, Yazılım Ürün Hatları, Süreç modelleme, Yazılım geliştirme süreçleri
686	YEREL İKİLİ ÖRÜNTÜ VE YÖNLÜ GRADYANT HİSTOGRAMI KULLANILARAK YÜZ GÖRÜNTÜLERİNDEN CİNSİYET TAHMİNİ	Yüz görüntülerinden cinsiyet tahmini; insan-bilgisayar arayüzü, müşteri bilgilerinin ölçülmesi, erişim kontrolü gibi birçok alanda kullanılmaktadır. Bunlara ek olarak cinsiyet tahminin; güvenlik sistemleri, biyometrik kimlik doğrulama, medikal görüntüleme sistemleri, demografik çalışmalar, içerik tabanlı arama, izleme sistemleri gibi alanlarda da uygulanma potansiyeli bulunmaktadır. Bu çalışmada yüz görüntülerinden cinsiyet tahmini için yerel ikili örüntü (local binary patterns) ve yönlü gradyant histogramını özellik çıkarıcı ve sınıflandırıcı olarak da k-en Yakın Komşuluk ve Destek Vektör Makinelerini kullanan bir sistem önerilmiştir. Önerilen sistem FERET ve UTD veritabanlarında test edilmiştir. Testler esnasında birini dışarıda bırakma çapraz geçerleme tekniği uygulanmıştır. Elde edilen sonuçlar tatmin edici seviyededir.	Yüz görüntüleri, cinsiyet tahmini, yerel ikili örüntü, yönlü granyant histogramı
687	Çoklu Görüntü Damgalama Yönteminde Farklı Frekans Bölgelerinin Değerlendirilmesi	Son yıllarda internet ve mobil teknolojilerin gelişmesi ile birlikte, çoklu-ortam dokümanlarının telif hakkının korunması önem kazanmıştır. Sayısal görüntü ve video gibi çoklu-ortam dokümanlarının korunmasında sayısal damgalama en çok kullanılan yöntem olmuştur. Bu çalışmada, Ayrık Kosinüs Dönüşümü, Ayrık Dalgacık Dönüşümü (ADD) ve Arnold Dönüşümü kullanılarak gri-seviyeli görüntü damgalama yöntemi önerilmiştir. Bu damgalama yönteminde eklenecek damgalar dört eşit parçalara ayrılmıştır. Saldırılara karşı damgalama yönteminin dayanıklılığını artırmak için bu parçaların her biri damga eklenecek görüntülerin ADD işlemi sonucunda elde edilen dört ayrı bantlarının farklı alt bölgelerine gizlenmiştir. ADD frekans uzayında farklı alt bölgelere damga ekleme işleminde önerilen gri-seviyeli damgalama yönteminin başarımı damgalanmış görüntülere doğrusal ve doğrusal olmayan saldırılar uygulanarak değerlendirilmiştir. Bu çalışmada ayrıca önerilen yöntem ile temel alçak frekans bandına damga ekleme yöntemi karşılaştırılmıştır. Deneysel sonuçlar önerilen yöntemin saldırılara karşı dayanıklı olduğunu göstermiştir. Bununla birlikte damgalanmış görüntülerin kalitelerinin korunduğu da görülmüştür.	Görüntü damgalama, Ayrık Dalgacık Dönüşümü, Ayrık Kosinüs Dönüşümü
688	Türkçe Hedef Tabanlı Duygu Analizi İçin Alt Görevlerin İncelenmesi – Hedef Terim, Hedef Kategori Ve Duygu Sınıfı Belirleme	Geleneksel olarak doküman veya cümle seviyesinde yürütülen duygu analizi çalışmaları, hedef tabanlı duygu analizi çalışmalarının ortaya çıkması ile yeni bir seviyeye taşınmıştır. Hedef tabanlı duygu analizi (Aspect based sentiment analysis) kısaca, bir metnin içinde yer alan farklı duyguların ilgili oldukları hedef varlıklar ile birlikte tespit edilmesi olarak tanımlanabilir. Güncel tanımlamalar, hedef tabanlı duygu analizini, üç temel alanla (hedef terim, hedef kategori ve duygu sınıfı) temsil edilen duygu tanımlama gruplarını belirlemeyi amaçlayan aşamalı bir görev olarak betimlemektedir. Bu makalede, Türkçe hedef tabanlı duygu analizi konusunda yapılan incelemeler sunulmaktadır. Yürütülen çalışmalar, ABSA 2016 yarışmasındaki görevler (1- Hedef kategori belirleme, 2- Hedef terim belirleme, 3- Hedef kategori ve hedef terimin aynı anda belirlenmesi ve 4- Duygu sınıfı belirleme) takip edilerek tasarlanmış ve yine burada sağlanan Türkçe restoran yorumları veri kümesi üzerinde değerlendirilmişlerdir. Hedef kategori, hedef terim ve ikisinin aynı anda belirlenmesi görevleri için, kelime vektörleri (word vectors) ve doğal dil işleme çıktıları (sözcük ve cümle analizi bilgileri) kullanan koşullu rastgele alanlara (CRF – conditional random fields) dayalı bir dizilim etiketleme algoritması tasarlanmış ve her üç görevi de tek aşamada çözebildiği gösterilmiştir. Elde edilen sonuçlar ile bu ilk üç görev için literatürdeki en yüksek başarımların elde edildiği görülmüştür: Hedef kategori belirlemede %66,7 F1-skoru, hedef terim belirleme %53,2 F1-skoru, hedef kategori ve hedef terimin aynı anda belirlenmesinde %46,7 F1-skoru. Bunun yanı sıra, duygu sınıfı belirleme için cümle analizi sonucunda hedef terime yakın kelimelerden özellik seçimine dayalı bir lineer sınıflandırma yöntemi sunulmuş ve literatürde sınırlı sistemler tarafından raporlanan en başarılı sonuç (%76,1 F1-skoru) elde edilmiştir.	hedef tabanlı duygu analizi, Türkçe, doğal dil işleme
689	YAZILIM HATA SINIFLANDIRMASINDA FARKLI NAİVE BAYES TEKNİKLERİN KIYASLANMASI	Bu çalışmada, Mutlak Bağlantılı Ağırlıklandırılmış Naive Bayes metodu, Naive Bayes metodu ve Naive Bayes sınıflandırma metodu üzerine uygulanan çeşitli yumuşatma teknikleri (Jelinek-Mercer, Dirichlet, Two-Stage) ile yazılım ölçütlerine dayalı hata sınıflandırmasının karşılaştırmalı analizi araştırılmıştır. Yapılan çalışmada Chidamber & Kemerer ve LOC metrik kümesine sahip 3 veri seti üzerinde modellerin başarımı incelenmiştir. Bu çalışma, kullanılan veri setleri/ölçüt gruplarına göre araştırılan metotlardan Naive Bayes metodu üzerine uygulanan bazı tekniklerin (Dirichlet, Two-Stage) sınıflandırma performansını diğer sınıflandırma metotlarına kıyasla daha da iyileştirdiği sonucunu gösterdi. Bu çalışmanın sonuçlarına göre, %90 üzerinde sınıflandırma doğrulukları DIT-NOC-CBO, DIT-NOC-LCOM, DIT-CBO-LCOM, NOC-CBO-LCOM ölçüt grupları için Dirichlet ve Two-Stage teknikleriyle elde edildi.	Yazılım hata sınıflandırma, naive bayes, sınıflandırma
698	SAĞLIK YÖNETİMİ BÖLÜMÜ ÖĞRENCİLERİNİN MOBİL GÜVENLİK FARKINDALIĞI VE DİJİTAL VERİ GÜVENLİĞİ FARKINDALIKLARININ BELİRLENMESİ	Bu çalışmada, Sağlık Yönetimi bölümünde okuyan ve Temel Bilgi Teknolojileri dersine devam eden öğrencilerin mobil güvenlik ve dijital veri güvenliği farkındalığı ve aralarındaki ilişkinin belirlenmesi amaçlanmıştır. Veriler 2016-2017 bahar döneminde toplanılmıştır. Soru formu; sosyo-demografik özelliklere ilişkin sorular, öğrencilerin akıllı telefon güvenlik farkındalıklarını belirlemek amacıyla “Mobil Uygulamalarda Güvenlik Farkındalığı” anketi, dijital veri güvenliği farkındalık düzeylerini belirlemek için “ Dijital Veri Güvenliği Farkındalığı Ölçeği” kullanılmıştır. Veriler Google Form aracılığıyla toplanılmıştır. Verilerin analizinde frekans, yüzde, ikili ve çoklu karşılaştırma analizleri kullanılmıştır. Öğrencilerin dijital veri güvenliği farkındalıklarının; akıllı telefonlarda kötü amaçlı yazılımlar ve güvenlik yazılımlarından haberdar olmak, uygulama indirirken güvenlik mesajlarına dikkate etmek ve kişisel verilere ulaşmak istemesine dikkat etme durumuna göre değiştiği sonucuna ulaşılmıştır.	Mobil güvenlik, dijital veri güvenliği, sağlık yönetimi
699	Bilgi Kuramındaki Entropi Kavramıyla İlgili Farklı Matematiksel Modeller	Entropi, belirli bir veri kümesindeki düzensizliği ve dağınıklığı ölçen bir istatistiksel metriktir. Hesaplanan entropi değeri 0’dan başlayan pozitif bir reel değere sahiptir. Veri kümesindeki düzensizliğin artması ile doğru orantılı olarak entropi değeri de artmaktadır. İstatistik, matematik ve bilgi kuramı dâhil birçok alanda yaygın bir şekilde kullanılan entropi formülünde matematikteki toplam sembolü, logaritma ve olasılık hesaplamaları vardır. Bu çalışmada entropi formülüne farklı açılardan bakarak aynı sonucu veren yeni formüller ve çıkarımlar ile farklı matematiksel modeller türetilmiştir. UCI veri setleri üzerinde yapılan deneysel uygulamalarda da aynı entropi değerleri elde edilmiştir.	entropi, bilgi kuram, matematiksel model
700	İki Aşamalı Kümeleme Analizi ile Bireysel Emeklilik Sektöründe Müşteri Profilinin Değerlendirilmesi	Türkiye'de Bireysel Emeklilik Sistemi (BES) 27 Ekim 2003 tarihinde yürürlüğe girmiştir. Bu tarihten itibaren katılımcı sayısı ve fon büyüklüğü açısından BES hızlı bir gelişme göstermiştir. Bu nedenle bireysel emeklilik şirketlerinin katılımcı sayılarını arttırmaları için ürün ve hizmetlerde farklılaşmaları ve doğru müşteriye doğru ürün ve hizmeti sunmaları gerekmektedir. Bunların yanı sıra, şirketler müşterilerini elde tutmaya yönelik, veri madenciliği teknikleriyle mevcut müşterilerini iyi tanımaları ve müşteri kaybını önlemek için doğru stratejileri uygulamaları gerekmektedir. Çünkü farklı müşteri ihtiyaçlarını doğru şekilde karşılamak, rekabet ortamında şirketlerin pazar payı ve karlılıklarını arttırmaları açısından önemli rol oynamaktadır. Bu nedenle, veri madenciliği büyük veri yığınlarına sahip olan işletme ve kurumların, rakiplerine üstünlük sağlayabilmesi için kullanılan önemli bir tekniktir. Bu çalışmada, Türkiye'de faaliyet gösteren bir emeklilik şirketinin müşterileri hakkındaki bilgilere veri madenciliği kümeleme yöntemlerinden biri olan iki aşamalı kümeleme yöntemi uygulanmıştır. İki aşamalı kümeleme yöntemi, diğer kümeleme yöntemleri ile kıyaslandığında hem sürekli hem de kategorik verileri işleyebilme yeteneğine sahiptir. Ayrıca büyük örneklem büyüklüklerinde esnek olması nedeniyle tercih edilmektedir. Veriler üç farklı kümeye ayrılmış ve her küme ayrı ayrı incelenmiştir. Bu çalışma ile müşterileri veritabanında yer alan bilgilerine göre kümelere ayırarak müşteri sürekliliğinin sağlanması ve müşteri kaybının önlenmesi için müşteri odaklı stratejik kararlar alınmasında şirkete gerekli öngörüyü sağlaması hedeflenmiştir.	İki aşamalı kümeleme, müşteri analizi, veri madenciliği, bireysel emeklilik sistemi
701	Kablosuz Algılayıcı Ağlarda Olasılıksal Kapsama Oranının Optimizasyonu için Yeni Bir Meta-Sezgisel Yaklaşım	Askeri ve sivil ortamlardaki kritik bölgelerin aktif olarak gözetlenmesi bakımından ilgili alanın tümünün kapsanma oranının optimizasyonu Kablosuz Algılayıcı Ağ (KAA)’ların alandaki etkinliğini belirler. KAA‘lardaki kapsama problemi alanın algılayıcı düğümler tarafından etkin olarak kapsanmasını belirleyen kritik faktörlerden biridir. Literatürde alan kapsama ve hedef kapsama olarak sınıflandırılan kapsama problemindeki amaç; tüm alanın veya alanda deterministik olarak belirlenen hedeflerin dağıtılan düğümler tarafından etkin olarak kapsanmasını sağlamaktır. Bu amaç doğrultusunda ilgili alanda algılayıcı düğümlerin optimum dinamik dağıtımları yapılarak KAA’lardaki kapsanma problemine optimum bir çözüm bulunabilir.Bu çalışmada, alan kapsama problemi dikkate alınıp mobil ve statik düğümlerden oluşan heterojen düğümler kullanılarak Olasılıksal Dağıtım Modeline göre ağın kapsanma oranı optimize edilmeye çalışılmıştır. Bu amaçla; meta-sezgisel olan Elektromagnetizma-Benzer (EM) algoritması esas alınarak KAA’lar için yeni bir dinamik dağıtım algoritma yaklaşımı geliştirilmiştir. Geliştirilen yaklaşım literatürdeki OSDA-EM ile karşılaştırılması yapılarak bu yöntemin performansı ve etkinliği ölçülmüştür. Simülasyon sonuçları; geliştirilen yöntemin tüm alanın olasılıksal kapsama probleminin çözümünde hem kapsanma oranı hem de düğümlerin yakınsama hızı açısından optimum sonuçlar verdiğini ve önerilebileceğini göstermiştir.	Kablosuz Algılayıcı Ağlar, Alan Kapsama Problemi, Dinamik Dağıtım, Olasılıksal Tarama Modeli, Elektomagnetizma-Benzer Algoritması
702	Bütünleşik SWARA - COPRAS Yöntemi Kullanarak Bulut Depolama Hizmet Sağlayıcılarının Değerlendirilmesi	Teknolojinin hızlı gelişimi ile birlikte DVD, USB ve hatta harici disklerin yerini bulut depolama servisleri almaya başlamıştır. Bulut depolama; sunucular tarafından ağ üzerinde sanal biçimde oluşturulan havuzlarda veri depolanmasıdır. Bulut depolamada kullanıcılar internet üzerinde kendilerine ait bir depolama alanına sahip olmakta ve dosyalarını bu alanda saklayabilmektedirler. Bu çalışmanın amacı; büyük çaplı veri merkezlerini işleten ve depolama için alan sunan çeşitli bulut depolama hizmet sağlayıcıları arasından en iyisinin seçilmesidir. Seçim konusunda literatürde karşılaşılan çeşitli kriterler söz konusudur. Kriterler eşit öneme sahip olmadığından, kriterlerin önem düzeyleri SWARA yöntemi ile belirlenmiştir. Oluşturulan kriterler ışığında COPRAS yöntemi ile en iyi bulut depolama hizmet sağlayıcısının seçimi yapılmıştır. En yüksek önem derecesine sahip kriterin “Güvenlik” kriteri olduğu ve en düşük öneme sahip kriterin ise “Müşteri Hizmetleri” olduğu sonucuna ulaşılmıştır. En iyi bulut depolama hizmet sağlayıcısının Google Drive olduğu bilgisine ulaşılırken; diğer bulut depolama hizmet sağlayıcılarından Yandex.Disk ikinci, iCloud Drive üçüncü, Dropbox dördüncü, Box beşinci ve OneDrive altıncı sırada yer almaktadır.	Bulut Depolama, Bulut Depolama Hizmet Sağlayıcıları, SWARA Yöntemi, COPRAS Yöntemi
704	Ezoterizm, Mu Uygarlığı ve Mu Kozmogonik Diyagramı	Hazırlanmış olan bu çalışmada Ezoterizm, Mu Uygarlığı ve bu uygarlığın sembolü olarak kullanılmış Mu Kozmogonik Diyagramı’nın birbirleri ile ilişkisi incelenmiş olup, kavramların açıklamalarına yer verilmiştir. Çalışmanın temelini İngiliz araştırmacı ve kaşif olan James Churchward’ın yazmış olduğu “Kayıp Kıta Mu’nun Kutsal Sembolleri” isimli kitabı oluşturmaktadır. Çalışmada ülkemizde yeni yeni gündeme gelen üst bilgileri içerisinde barındıran Ezoterizm kavramı ve bu kavramın kökeni hakkındaki bilgiler vurgulanmıştır.	Ezoterizm, Mu Uygarlığı, Mu Kozmogonik Diyagramı
705	Bilişsel radyo ağlar için servis kalitesini esas alan fiyat politikası	Son zamanlarda, gezgin ağ operatörleri (MNO), yüksek veri hızı ve servis kalitesi (QoS) sağlamak için yüksek miktarda spektrum ve bantgenişliğine ihtiyaç duymaktadırlar. Spektrumun daha etkin ve optimum kullanımı için MNO, uygun bir spektrum yönetimi üzerinden kullanılmayan bantları sevk ve idare eder. MNO, önerilen servis kalitesi, servis fiyatı ve ikincil kullanıcıların memnuniyeti arasında bir denge kurması çok önemlidir. Bu çalışmada, bilişsel radyo ağlar için, spektrum isteğinde bulunan ikincil kullanıcıların (RSU) servis kalitesine dayalı olan uyarlanır bir servis yönetimi önerilmektedir. MNO, uzun vadede kendi ağ gelirini ve spektrum kullanımını iyileştirirken RSUlar arasında da spektrum kullanımına bağlı olarak adil bir ücretlendirme yapmasını sağlayan QoS-esas alan bir fiyat politikası geliştirilmiştir. Yoğun ve yoğun olmayan saatlerde dinamik anahtarlama sistemine dayalı RSU ücretlendirme stratejilerinin benzetim sonuçları verilmiştir.	Bilişsel Radyo Ağlar, Spektrum Yönetimi, Ücretlendirme Politikası
706	Parmak İzinden Cinsiyet Tahmininde 10 Parmak Arasındaki İlişkinin Analizi	Bu çalışma 10 parmak için parmak izleri ve cinsiyetler arasındaki ilişkileri araştırmaktadır. Yaşları 18 ve 25 arasında olan 19 bayan ve 22 baydan alınan 410 parmak izi araştırma için değerlendirilmiştir. Bu çalışma Türk vatandaşları için literatüre sunulan 10 parmak izi inceleyen ilk kapsamlı çalışmadır. Parmak izi veritabanımızdan elde edilen tepe yoğunluğu, tepe kalınlığının vadi kalınlığına oranı ve ortalama tepe genişliği değerleri cinsiyetleri sınıflandırmak için kullanılmıştır. Sonuçlar, Türk vatandaşları için cinsiyet sınıflandırmasının başarılı olduğunu göstermektedir. Tepe kalınlığı-tepe genişliği-RTVTR için ortalama değerler baylar için 13,09-36,56-0,46 ve bayanlar için 14,43-37,44-0,47’dir. Tepe yoğunluğunun cinsiyetler arasındaki farkı literatürdeki diğer çalışmalara gore en düşük değer olan 1,34’dür.	RTVTR, Parmak izi, tepe yoğunluğu, tepe genişliği, cinsiyet tahmini
707	Duvarlardaki ısı kaybının yapay sinir ağı ile belirlenmesi ve karar destek sistemi ile malzeme seçimi	Günümüzde ülkemizde ve dünyada enerji tasarrufu önemli yer teşkil etmektedir. Bu çalışmada bina duvarlarındaki ısı kaybının önüne geçebilmek için var olan etmenler değerlendirilerek ısı kaybını minimize etmek ve dolayısıyla enerji tasarrufu sağlamak amaçlanmaktadır. Yapılacak işlemler de öncelikle, duvarlardaki ısı kaybına sebep olabilecek etmenler yapay sinir ağları yöntemiyle geri yayılımlı bir ağ modeli kullanılarak işleme sokulmuştur. Yapılan çalışmada duvarların yalıtımlı durumları göz önüne alınmıştır. Yapılan bu işlem sonrasında, Isı yalıtımında Karar Destek Sistemleri kullanılarak uygun malzeme seçimine karar verilmiştir. Isı yalıtımında kullanılacak malzeme seçme probleminde, müşteri beklentisini en yüksek derecede karşılayabilmek için ve daha sağlıklı karar alınabilmesi amacıyla Analitik Hiyerarşi Proses (AHP) yönteminden yararlanılan örnek bir Karar Destek Modeli önerilmiştir. Yöntem inşaat firmaları tarafından en iyi malzeme seçimine karar vermek amacıyla uygulanmış ve sonuçlar değerlendirilmiştir. Tüm bu değerlendirmelerin sonucunda ısı kaybına sebep olan etmenler değerlendirilmiş ve ısı kaybını engelleyebilmek için hangi etmenin daha önemli olduğu konusunda bir sonuç ortaya çıkmıştır.	Isı Kaybı, Karar Destek Sistemleri, Yapay Sinir Ağları
708	Gezgin Tasarsız Ağ Yönlendirme Protokollerinde Enerji Tüketim Değerlendirilmesi	Hızla gelişen kablosuz ağ teknolojisi, günümüzde de akademik anlamda ilgi odağı konular arasında olmaya devam etmektedir. Bir kablosuz ağ çeşidi olan gezgin tasarsız ağlar (MANETs) gezgin düğümlerden oluşur. Bu düğümlerden verilerin en uygun yolu kullanarak iletilmesi mevcut ağ için önem arz eder. Bu çalışmada, en yaygın yönlendirme protokollerinden olan Ad hoc On-Demand Distance Vector (AODV), Dynamic Source Routing (DSR), Optimized Link State Routing (OLSR) ve Destination Sequence Distance Vector (DSDV) protokolleri farklı senaryolar kullanılarak, NS2 (Network Simulator 2) benzetim ortamında değerlendirilmiştir. Bilindiği gibi, bir kablosuz ağın ömrü içinde barındırdığı düğümlerin batarya limitleriyle orantılıdır. Bu sebeple gezgin tasarsız ağlar için seçilen yönlendirme protokolü, ağın ömrü adına oldukça önemlidir. Bu çalışmada, yukarıda bahsi geçen yönlendirme protokollerinin enerji tüketimleri farklı koşullar altında analiz edilmiş ve başta DSDV olmak üzere tabloya dayalı yönlendirme protokollerinin farklı senaryolarda enerji konusunda en iyi performansa sahip oldukları sonucuna varılmıştır.	AODV, DSR, OLSR, DSDV, Gezgin Tasarsız Ağlar, Enerji Tüketimi
709	Ayrıştırılabilir ve ayrıştırılamaz görüntü filtrelerinin genetik algoritmalar ile eğitiminin karşılaştırmalı bir analizi	Ayrıştırılabilir görüntü filtresi, yaygın olarak kullanılan konvolüsyonel görüntü filtrelerinin bir alt sınıfıdır. Bu tip Görüntü filtrelerinin katsayıları analitik yöntemlerle belirlenebileceği gibi eğitim görüntüleri ile sezgisel yaklaşımlar kullanılarak da belirlenebilir. Bu çalışmada, ayrıştırılabilir ve ayrıştırılamayan görüntü filtrelerinin genetik algoritmalar ile eğitilerek karşılaştırmalı analizleri gerçekleştirilmiştir. Eğitim süreleri ve görüntü kalitesi başarım analizi için sonuçlar, farklı boyutlardaki görüntü filtre çekirdekleri için karşılaştırmalı olarak sunulmuştur. Sonuçlara göre, ayrıştırılabilir görüntü filtresinin katsayı adedinin daha az, dolayısıyla çarpma ve toplama işlemleri adedinin daha az olmasından dolayı eğitim süreleri daha kısa elde edilmiştir. Ancak kalite bakımından karşılaştırma yapıldığında, ayrıştırılamaz görüntü filtresi daha iyi sonuçlar vermektedir.	Ayrıştırılabilir Görüntü Filtresi, Konvolüsyon Görüntü Filtresi, Genetik Algoritmalar
714	Rüzgar Enerjisinden Elektrik Üretiminin Yapay Sinir Ağları ile Tahmini	Bu çalışmada, çeşitli rüzgar türbinleri ile yapay sinir ağları (YSA) modeli oluşturarak rüzgar enerjisi potansiyeli tahmini yapılmıştır. Oluşturulan modelde kullanılacak olan rüzgar hızı verileri test aşamasında, farklı tip rüzgar türbinlerine ait çıkış güçleri ise eğitim aşamasında kullanılmıştır. Uygulama sonrası ortaya çıkan regresyon eğrilerinde oluşturulan modelin yaptığı tahminlerin güvenilir ve tutarlı olduğu anlaşılmıştır. Tahmin sonuçlarına göre seçilen bölgenin rüzgar potansiyelinin oldukça iyi olduğu ve kaliteli türbinlerle yüksek kapasiteli enerji üretiminin sağlanabileceği görülmüştür. Ayrıca enerji sektöründeki uygulamacılar ve karar konumunda olan kişilerin elektrik enerjisi ihtiyacının sürekli arttığı günümüzde, rüzgar enerjisine yönelik çalışmalarında alternatif olarak YSA’nın kolaylıkla kullanabileceği ortaya konmuştur.	Rüzgar enerjisi, Rüzgar santrali, Rüzgar hızı, Yapay sinir ağı
715	Ergenler İçin Sosyal Medya Bağımlılığı Ölçeği Kısa Formunun (SMBÖ-KF) Geçerlik ve Güvenirlik Çalışması	Bu çalışmanın amacı van den Eijnden, Lemmens ve Valkenburg (2016) tarafından geliştirilen sosyal medya bağımlılığı ölçeği kısa formunun Türkçe formunun geçerlik ve güvenirliğini incelemektir. Uyarlama çalışması verileri bir Anadolu Lisesinde öğrenim gören 376 lise öğrencisinden toplanmıştır. Ölçeğin faktör analizine uygunluğunu test etmek için açımlayıcı faktör analizi ve yapı geçerliği için doğrulayıcı faktör analizi yapılmıştır. Ölçeğin güvenirliği için ise Cronbach Alfa iç tutarlılık katsayısına bakılmıştır. Cronbach Alfa iç tutarlılık katsayısı .76 olarak bulunmuştur. Faktör analizi sonucunda toplam varyansın % 35’ini açıklayan 9 maddeli tek faktörlü bir yapı elde edilmiştir. Ölçek maddeleri faktör yük değerlerinin. 52 ile .66 arasında değiştiği görülmektedir. Kaiser-Meyer-Olkin (KMO) katsayısı .84 ve Barlett Küresellik Testi x2 değeri ise 587.545 (p<.000) olarak bulunmuştur. Doğrulayıcı faktör analizinde ölçeğin tek boyutlu yapısının iyi uyum verdiği görülmüştür [x2=61.29, df=27, x2/df=2.27 RMSEA=0.058, RMR=0.009, S-RMR=0.045, GFI=0.96, AGFI=0.93, CFI=0.93, NNFI=0.91, IFI=0.93]. Sonuç olarak SMBÖ-KF’nun ergenlerde sosyal medya bağımlılığını ölçmede kullanılabilecek geçerli ve güvenilir bir ölçme aracı olduğu görülmektedir.	Sosyal Medya, Ergenler, Geçerlik, Güvenirlik, Bağımlılık
717	Türkiye’de Yer Alan Şehirlerin Eğitim Performanslarının Çok Kriterli Karar Verme Yöntemleri Kullanılarak Belirlenmesi	Gelecek nesillerin şekillenmesinde büyük bir öneme sahip olan eğitim, yöneticilerin oldukça önem vermesi gereken bir konudur. Toplumun refah düzeyinin artmasında da tetikleyici olan eğitim kalitesinin iyileştirilmesi amacıyla yöneticiler stratejiler geliştirip, yatırım yapmaktadırlar. Yapılan bu çalışma kapsamında, Türkiye’de yer alan 81 şehrin eğitim performansları belirlenmeye çalışılmıştır. Bu bağlamda ilk olarak 9 farklı kriter belirlenmiş, kriterler objektif bir şekilde Entropi yöntemi kullanılarak ağırlıklandırılmıştır. Ardından çok kriterli karar verme yöntemlerinden WASPAS kullanılarak 81 şehrin eğitim performansına göre sıralaması elde edilmiştir. Sonuçlar incelenerek şehirlerin performanslarının nasıl arttırılabileceği tartışılmıştır.	Eğitim, Çok Kriterli Karar Verme, Entropi, WASPAS, Türkiye
718	Akıllı Kent İdealine Ulaşmada Büyük Verinin Rolü	Günümüzde hızlı nüfus artışına paralel olarak, özellikle kentlerde yaşayan insan nüfusu da hızla artmaktadır. Dolayısıyla, kentlerin kaynaklarını daha verimli kullanabileceği, bilgi ve iletişim teknolojilerinden etkin yararlanabileceği, çevre ve insan odaklı kent sistemlerine giderek daha çok ihtiyaç duyulmaktadır. Akıllı kent kavramı, veriye dayalı çözüm önerilerini ileri teknoloji ile hayata geçirebilen sistemler sunar. Günümüz bilgi çağında ve yoğun rekabet ortamında önemli bir fırsat olan, akıllı kent idealine ulaşmada, çeşitli gereklilikler bulunmaktadır. Büyük veri ile ona ilişkin yöntem ve teknolojileri etkin bir şekilde kullanmak, bu gerekliliklerin başında gelmektedir. Kentler, büyük veri tanımına uyan yüksek hacim, hız ve çeşitliliğe sahip veriler üretmektedirler. Dolayısıyla, etkin, sürdürülebilir ve akıllı bir kent yaratmada büyük veri ile ona ilişkin yöntem ve teknolojilerin rolünü ortaya koymak bu çalışmanın konusunu oluşturmaktadır. Bu amaçla, akıllı kent kavramı, büyük veri kavramı tanımlanmış, ardından büyük veriye ilişkin kullanılan yöntem ve teknolojiler tanıtılmıştır. Son olarak, literatürde kentlere ilişkin gerçekleştirilen büyük veri uygulamaları incelenmiş ve büyük verinin, ona ilişkin yöntem ve teknolojilerle bir bütün olarak ele alınmasının kent uygulamaları açısından daha yararlı olacağı kanısına varılmıştır.	Akıllı kentler, Büyük veri, Nesnelerin interneti, Veri madenciliği